	title	lead	section_tag	Alternative_text	Image_url	date	body	editor
0	"Η Λιθουανία ""απέκλεισε"" το Καλίνινγκραντ: ""Θα απαντήσουμε"" λέει η Μόσχα - Ανησυχία για γενικευμένη ανάφλεξη"	"Η περιοχή που κατέλαβε ο ""κόκκινος στρατός"" μετά το τέλος του Β’ Παγκοσμίου Πολέμου από τη Γερμανία, βρίσκεται ουσιαστικά εντός των εδαφών των κρατών μελών της Ευρωπαϊκής Ένωσης. Η σημαντικότητά της και ο εφοδιαστικός αποκλεισμός."	                        ΚΟΣΜΟΣ	Φωτογραφίες στη σιδηροδρομική σύνδεση Λιθουανίας με Καλίνινγκραντ από τον πόλεμο στην Ουκρανία	https://www.news247.gr/img/2775/9674047/510000/w660/660/kaliningrand.jpg	2022-06-22 12:11	"Κλιμακώνεται η διαμάχη μεταξύ Ρωσίας και Λιθουανίας, αφού το κράτος της Βαλτικής εμπόδισε τη σιδηροδρομική μεταφορά εμπορευμάτων που υπόκεινται σε κυρώσεις, προς τον ρωσικό θύλακα του Καλίνινγκραντ. Η Λιθουανία λέει ότι ακολουθεί τις οδηγίες της ΕΕ, ωστόσο η Μόσχα απειλεί λέγοντας ""πως θα απαντήσει"". Η Λιθουανία εμμένει στη θέση της πως ευθυγραμμίζεται με τα υπόλοιπα κράτη της ΕΕ, με το ευρωπαϊκό μπλοκ αλλά και τις ΗΠΑ να παρέχουν στήριξη στο Βίλνιους. Από τη δική του μεριά, ο Ζελένσκι ανέφερε πως η απόφαση της Ευρώπης ως προς το Καλίνινγκραντ ""είναι πολύ σημαντική για εμάς"", ενώ στάθηκε στην ""αντιευρωπαϊκή πολιτική"" της Ρωσίας. ""Η Ρωσία αισθάνεται μια συνεχή αύξηση της πίεσης για τον πόλεμο και για την επιθετική αντιευρωπαϊκή πολιτική της"" είπε. Ο θύλακας του Καλίνινγκραντ είναι το δυτικότερο έδαφος της Ρωσίας και το μόνο τμήμα της χώρας που περιβάλλεται από κράτη της ΕΕ. Από τη Δευτέρα το CNN είχε αναφέρει πως οι Λιθουανικοί Σιδηρόδρομοι, η κρατική σιδηροδρομική εταιρεία, δεν θα επιτρέπουν πλέον τη διέλευση τρένων με αγαθά που υπόκεινται σε κυρώσεις της ΕΕ. Όπως θα δείτε και στον παρακάτω χάρτη, η Λιθουανία βρίσκεται ανατολικά του θύλακα, με τη Πολωνία να βρίσκεται στα νότιά του. Η Μόσχα απάντησε με οργή στην κίνηση της Λιθουανίας. Ο εκπρόσωπος του Κρεμλίνου Ντμίτρι Πεσκόφ, χαρακτήρισε την ενέργεια αυτή ""άνευ προηγουμένου και παράνομη"". Ο Επιτετραμμένος της Λιθουανίας στη Μόσχα κλήθηκε στο ρωσικό Υπουργείο Εξωτερικών και του έγινε γνωστό πως εάν η μεταφορά εμπορευμάτων στην περιοχή του Καλίνινγκραντ δεν αποκατασταθεί πλήρως, η Ρωσία επιφυλάσσεται του δικαιώματος να αναλάβει δράση για την προστασία των εθνικών της συμφερόντων. Ο Νικολάι Πατρούσεφ, γραμματέας του Συμβουλίου Ασφαλείας της Ρωσικής Ομοσπονδίας, δήλωσε σύμφωνα με το ρωσικό κρατικό πρακτορείο ειδήσεων RIA Novosti: ""Η Ρωσία σίγουρα θα απαντήσει σε τέτοιες εχθρικές ενέργειες. Επεξεργαζόμαστε τα μέτρα που θα λάβουμε στο εγγύς μέλλον. Οι συνέπειές τους θα έχουν σοβαρό αρνητικό αντίκτυπο στον πληθυσμό της Λιθουανίας"". Σύμφωνα με το ρωσικό κρατικό πρακτορείο ειδήσεων TASS, τα προϊόντα που υπόκεινται σε κυρώσεις περιλαμβάνουν μηχανήματα κατασκευής, εργαλειομηχανές και άλλο βιομηχανικό εξοπλισμό. Περιλαμβάνονται επίσης ορισμένα είδη πολυτελείας. Τα προϊόντα που υπόκεινται σε κυρώσεις θα πρέπει πλέον να ταξιδεύουν δια θαλάσσης, κάτι που ανεβάζει το κόστος της μεταφοράς. Το ΥΠΕΞ της Λιθουανίας επανέλαβε πως δεν έχει επιβάλει μονομερείς περιορισμούς και πως είναι σύμφωνο με τις οδηγίες της ΕΕ. Να σημειωθεί, πως όπως αναφέρει το CNN, το προηγούμενο διάστημα κατά μήκος του σιδηροδρομικού δικτύου από όπου περνούν τα τρένα από τη Μόσχα προς το Καλίνινγκραντ, εμφανίζονται φωτογραφίες από την εισβολή της Ρωσίας στην Ουκρανία, ως μέρος της διαμαρτυρίας των Λιθουανών κατά της εισβολής. Η στρατηγική σημασία και τα πυρηνικά του Καλίνινγκραντ Το Καλίνινγκραντ αποτελούσε επί σειρά ετών μια βαριά στρατιωτικοποιημένη περιοχή, κλειστή προς τους ξένους. Όμως τα τελευταία χρόνια το Καλίνινγκραντ έχει γίνει ένας αναδυόμενος τουριστικός προορισμός και φιλοξένησε αγώνες κατά τη διάρκεια του Παγκοσμίου Κυπέλλου 2018 της Ρωσίας. Έχει πληθυσμό περίπου ενός εκατομμυρίου κατοίκων, η πλειοψηφία των οποίων ζει στην ομώνυμη πρωτεύουσα. Το λιμάνι της περιοχής είναι το δυτικότερο λιμάνι στη ρωσική επικράτεια και σε μεγάλο βαθμό απαλλαγμένο από πάγο καθ' όλη τη διάρκεια του έτους. Στον θύλακα βρίσκεται και ο ""διάδρομος Suwalki"", η μόνη χερσαία σύνδεση μεταξύ των χωρών της Βαλτικής και της υπόλοιπης Ευρωπαϊκής Ένωσης. Το Καλίνινγκραντ είναι επίσης το αρχηγείο του ρωσικού στόλου της Βαλτικής. Το RIA Novosti ανέφερε τη Δευτέρα ότι ο στόλος ξεκίνησε προγραμματισμένες ασκήσεις πυραύλων και πυροβολικού, με τη συμμετοχή 1.000 στρατιωτών και 100 μονάδων. Το 2002, η ΕΕ και η Μόσχα κατέληξαν σε συμφωνία για ανοιχτή πρόσβαση της Ρωσίας προς το Καλίνινγκραντ, πριν από την ένταξη της Πολωνίας και της Λιθουανίας στην Ευρωπαϊκή Ένωση το 2004. Πλέον η Ρωσία αναφέρει πως η συμφωνία αυτή, του 2002, έχει παραβιαστεί. Η σημασία του Καλίνινγκραντ έγινε ακόμη μεγαλύτερη για τη Ρωσία με την προγραμματισμένη ένταξη της Σουηδίας και της Φινλανδίας στο ΝΑΤΟ. Ο Ντμίτρι Μεντβέντεφ, ο αντιπρόεδρος του Ρωσικού Συμβουλίου Εθνικής Ασφάλειας δήλωσε πριν λίγο καιρό πως με τα ενταξιακά σχέδια της Συμμαχίας, ""δεν θα μπορούμε πλέον να μιλάμε για ένα μη πυρηνικό καθεστώς στη Βαλτική. Η ισορροπία πρέπει να αποκατασταθεί"". Η Ρωσία δεν έχει αναγνωρίσει ότι έχει πυρηνικά όπλα στο Καλίνινγκραντ, αλλά το 2018 η Ομοσπονδία Αμερικανών Επιστημόνων κατέληξε στο συμπέρασμα ότι η Ρωσία είχε εκσυγχρονίσει σημαντικά ένα καταφύγιο αποθήκευσης πυρηνικών όπλων στην περιοχή, βασιζόμενο στην ανάλυση δορυφορικών εικόνων. Μετά την εισβολή της Ρωσίας στην Ουκρανία, η Λιθουανία προέτρεψε το ΝΑΤΟ να αυξήσει την ανάπτυξη στρατευμάτων στο έδαφός της. Παράλληλα, ζήτησε να ενισχυθεί η ασφάλεια του διαδρόμου Suwalki που είναι ζωτικής σημασίας για τη χώρα. Οι ΗΠΑ στηρίζουν την Λιθουανία Οι Ηνωμένες Πολιτείες δήλωσαν πάντως την ""υποστήριξή"" τους στη Λιθουανία, που είναι μέλος της Βορειοατλαντικής Συμμαχίας, απέναντι στις απειλές της Ρωσίας κατά του Βίλνιους. Ο εκπρόσωπος της αμερικανικής διπλωματίας Νεντ Πράις επανέλαβε ενώπιον των δημοσιογράφων την ""αδιάσειστη"" προσήλωση της Ουάσινγκτον στο άρθρο 5 του ΝΑΤΟ, που προβλέπει ""ότι μια επίθεση εναντίον μιας συμμαχικής χώρας είναι επίθεση εναντίον όλων"". ""Υποστηρίζουμε τους συμμάχους μας στο ΝΑΤΟ και υποστηρίζουμε τη Λιθουανία"", πρόσθεσε, χαιρετίζοντας την εφαρμογή των κυρώσεων από την ευρωπαϊκή χώρα κατά της ρωσικής εισβολής στην Ουκρανία. ""Ενισχύσαμε τη δέσμευσή μας στη Συμμαχία, ενισχύσαμε την ανατολική πλευρά του ΝΑΤΟ, κυρίως αυτές τις χώρες που βρίσκονται στην πρώτη γραμμή απέναντι στις ρωσικές απειλές"", επέμεινε. Παράλληλα, στις Βρυξέλλες, ο εκπρόσωπος της ΕΕ Πέτερ Στάνο δήλωσε πως ο πρεσβευτής της Ένωσης στη Μόσχα κάλεσε τη Ρωσία να απόσχει από ""βήματα και ρητορική κλιμάκωσης"" και πως μετέφερε τη θέση της ΕΕ ""για την επιθετικότητα της Ρωσίας εναντίον της Ουκρανίας και εξήγησε πως η Λιθουανία εφαρμόζει τις κυρώσεις και δεν υπάρχει μονομερής αποκλεισμός"". Ανησυχία για το ""Suwałki Gap"" Ανησυχία πάντως είχε διατυπώσει από το 2015 και ο πρώην πρόεδρος της Εσθονίας Toomas Hendrik Ilves, σε συνάντηση που είχε με την Ούρσουλα φον ντερ Λάιεν όταν εκείνη ήταν ακόμη υπουργός Άμυνας της Γερμανίας. Το ανησυχητικό είναι ότι σε μια κλιμάκωση της σύγκρουσης με τη Δύση, η Ρωσία θα μπορούσε να κλείσει τον διάδρομο αυτό αποκόπτοντας τις χώρες της Βαλτικής από τους συμμάχους τους προς τον Νότο. Μια τέτοια κίνηση θα είχε επίσης ως αποτέλεσμα μια άμεση αντιπαράθεση μεταξύ της Μόσχας και των πυρηνικά οπλισμένων μελών του ΝΑΤΟ, ωθώντας τον κόσμο στο χείλος μιας σύγκρουσης άνευ προηγουμένου, όπως αναφέρει το Politico. Το Politico χαρακτηρίζει μάλιστα τον διάδρομο αυτό, ""ως το πιο επικίνδυνο σημείο στον πλανήτη"", αυτή τη στιγμή. Η προειδοποίηση του Ilves ήταν μια αντίδραση στην προσάρτηση της Κριμαίας από τη Ρωσία, ωστόσο τα σκοτεινά σενάρια δείχνουν τώρα να αποκτούν άλλη σημασία. Η Δύση αυτή τη στιγμή δε δείχνει να αγωνιά για μια πιθανή νέα στρατιωτική ενέργεια του Πούτιν προς τη Βαλτική, ωστόσο, όπως αναφέρει το Politico, ο Ρώσος ηγέτης ποντάρει στο ότι θέλει να δείχνει απρόβλεπτος. Ο Μιχαήλ Κασιάνοφ, πρώην πρωθυπουργός της Ρωσίας υπό τον Πούτιν, έριξε περισσότερο λάδι στη φωτιά την περασμένη εβδομάδα, προβλέποντας ότι ""τα κράτη της Βαλτικής θα είναι τα επόμενα"", εάν πέσει η Ουκρανία. Η αναμενόμενη ένταξη της Σουηδίας και της Φινλανδίας στο ΝΑΤΟ αναμένεται πάντως να αυξήσει τις εντάσεις μεταξύ της Ρωσίας και της Συμμαχίας. Η προσθήκη των δύο σκανδιναβικών χωρών μπορεί να καταστήσει πιο δύσκολο για τη Ρωσία να αποκόψει τη Βαλτική από την υπόλοιπη Συμμαχία, κάτι που σίγουρα θα προκαλέσει αντιδράσεις από πλευράς Πούτιν. Σε κάθε περίπτωση, Λιθουανία, όπως και οι γείτονές της στη Βαλτική, είναι ανεπαρκώς εξοπλισμένοι απέναντι σε μια -θεωρητική- ρωσική επίθεση. ""Η μόνη απάντηση σε αυτήν την πρόκληση είναι η αυξημένη παρουσία του ΝΑΤΟ εδώ"", δήλωσε ο Margiris Abukevičius, υφυπουργός Άμυνας της Λιθουανίας. ""Γνωρίζουμε πώς η Ρωσία έχει εμμονή με το κλείσιμο των χερσαίων διαδρόμων"", κατέληξε εμφατικά, σε δηλώσεις του πριν λίγες ώρες. Κατά τη διάρκεια μιας επίσκεψης στο Βίλνιους νωρίτερα αυτό το μήνα, ο Γερμανός καγκελάριος Όλαφ Σολτς προσπάθησε να καθησυχάσει τους οικοδεσπότες του, αναφέροντας πως η Γερμανία θα στείλει μια ""ισχυρή ταξιαρχία μάχης"" στη Λιθουανία, υπονοώντας ότι θα αναπτυχθούν πολλές χιλιάδες στρατιώτες. Τελικά η Γερμανία μετέφερε μόλις 50 στρατιώτες, ως τοποτηρητές. Η έκθεση των χωρών της Βαλτικής στη ρωσική επιθετικότητα, αναμένεται να είναι κεντρικό θέμα στην επόμενη Σύνοδο του ΝΑΤΟ, που θα έχει μεγάλη σημασία. Αξιωματούχοι έχουν δώσει σήμα ότι το ΝΑΤΟ θα ενισχύσει σημαντικά τις δυνάμεις στη Βαλτική και στα ανατολικά σύνορα της ΕΕ, προαναγγέλλοντας μια ιστορική αλλαγή στη στάση του ΝΑΤΟ. Αυτή τη στιγμή η Συμμαχία διαθέτει στράτευμα 1000 ενστόλων στις χώρες της Βαλτικής. Το 1997, κατά τη συμφωνία ανάμεσα σε ΝΑΤΟ και Ρωσία, η Συμμαχία συμφώνησε να μην δημιουργήσει μόνιμες βάσεις σε νέα κράτη μέλη. Η επίθεση της Ρωσίας στην Ουκρανία, ωστόσο, έχει προκαλέσει αλλαγές στη φιλοσοφία του ΝΑΤΟ. Ένας άλλος βασικός παράγοντας για την άμυνα της περιοχής είναι η Πολωνία, η οποία έχει τον μεγαλύτερο στρατό στην περιοχή. Ιστορικές διαμάχες μεταξύ Πολωνών και Λιθουανών στον διάδρομο Suwałki σχετικά με τη γλώσσα και τα δικαιώματα των μειονοτήτων και στις δύο πλευρές των συνόρων, έχουν οδηγήσει σε εικασίες ότι ο Πούτιν θα μπορούσε να ""χρησιμοποιήσει"" αυτές τις εντάσεις προς όφελός του, παρόμοια με την τακτική που ακολούθησε στο Ντονμπάς. Για την ώρα, Λιθουανία και Πολωνία έχουν έρθει πιο κοντά τις τελευταίες ώρες, μπροστά στην κοινή απειλή της Μόσχας. Όπως και να' χει το επόμενο χρονικό διάστημα αναμένεται να είναι παραπάνω από τεταμένο. Ακολουθήστε το News247.gr στο Google News και μάθετε πρώτοι όλες τις ειδήσεις"	                    Χρήστος Δεμέτης
1	Ο εξ-αιρετικός Βαρουφάκης απέναντι στο ποταπό και απεχθές	Εντυπωσιακή η αποκάλυψη, συγκεκριμένα τα στοιχεία, βαριά η μομφή για τον γνωστό Βρετανό δημοσιογράφο και συγγραφέα, Πώλ Μέισον :Συνεργάτης των Μυστικών Υπηρεσιών! Ο μόνος που αντέδρασε από τους εν Ελλάδι φίλους του ήταν ο αρχηγός του ΜέΡΑ25. Υποδειγματική αντίδραση, ανθρώπινα και πολιτικά.	                        ΓΝΩΜΕΣ	"
Ο γραμματέας του ΜέΡΑ25, Γιάνης Βαρουφάκης"	https://www.news247.gr/img/3158/9517649/442000/w660/660/varoufakis.jpg	2022-06-22 06:34	Είναι δυνατόν αυτός ο ριζοσπάστης και αντισυστημικός Μέισον, ο άνθρωπος που βρέθηκε στο πλευρό της αντιμνημονιακής Ελλάδος και δεν έπαυσε ποτέ να ενδιαφέρεται για την πορεία της, είναι δυνατόν να συμφύρεται με δυσώνυμες Υπηρεσίες; Η είδηση ανατριχιαστική: Το αμερικάνικο ιστολόγο Grayzone αποκάλυψε ότι ο Μέισον ήρθε σε επαφή με επιτελείς του Φόρεϊν Οφις και άλλων Υπηρεσιών προκειμένου να καταγράψει βρετανικά μίντια και πολιτικούς που διάκεινται φιλικά προς την Ρωσία και τον Πούτιν. Υπάρχουν σχετικά μέιλ τα οποία ούτε διέψευσε ούτε επιβεβαίωσε ο Μέισον. Αρκέστηκε να πει ότι «είτε πρόκειται για αλλοιωμένα είτε για πλαστά στοιχεία». Κατ΄ουσίαν παραδέχεται ότι «κάτι υπάρχει». Γιατί αν δεν είχε καμία σχέση, θα τα διέψευδε μετά βδελυγμίας και αμέσως θα προσέφευγε στην Δικαιοσύνη εναντίον των σκευωρών. Βέβαια, γεννάται μια απλή απορία: Χρειάζονται τον Μέισον οι ποικιλώνυμες Υπηρεσίες της Βρετανίας για να έχουν τον χάρτη φιλορωσικών Μέσων και πολιτικών; Σιγά το δύσκολο. Εκτός κι αν η καταγραφή συνοδεύεται με πληροφορίες ή συκοφαντίες για τα interna corporis κομμάτων (π.χ. των Εργατικών), καθώς και για δραστηριότητες προσώπων που ανήκουν στον ευρύτερο ριζοσπαστικό χώρο. Επίσης, μήπως το ιστολόγιο διαθέτει στοιχεία για βαθύτερη εμπλοκή του δημοσιογράφου σε δραστηριότητες των περιώνυμων Υπηρεσιών και γι' αυτό η αντίδρασή του υπήρξε χλωμή και αμήχανη; Σημειωτέον ότι μέχρι στιγμής ο Μέισον δεν έχει προβεί σε άλλη δήλωση, αφήνοντας έτσι τις βάσιμες υποψίες να κρυσταλλώνονται σε στοιχεία πιθανής πραγματικότητας. Παγερής, αποκαρδιωτικής και μελαγχολικής. Η ελληνική πτυχή Ο Πώλ Μέισον υπήρξε στενός φίλος του Γιάνη Βαρουφάκη και θερμός υποστηρικτής του ΣΥΡΙΖΑ, ακόμη κι όταν ο Τσίπρας υπέγραψε το Τρίτο Μνημόνιο. Ο Βρετανός διαφώνησε με τον πρώην υπουργό Οικονομικών και μετέπειτα αρχηγό του «ΜέΡΑ25», θεωρώντας ότι ο ΣΥΡΙΖΑ δεν είχε άλλο δρόμο, αλλά δεν επήλθε ρήξη στη σχέση τους. Παρέμειναν φίλοι διαφωνώντας. Ναι. Η αποκάλυψη για τον Μέισον ήταν βόμβα ως γεγονός καθαυτό. Πόσω μάλλον που ο διάσημος Βρετανός είχε και διατηρεί δεσμούς με τη χώρα μας. Συνάφειες παγκοίνως γνωστές, συχνές παρεμβάσεις και αμέριστο ενδιαφέρον για την Ελλάδα και την ελληνική Αριστερά. Ωστόσο, επικράτησε μια παράξενη σιωπή στα καθ΄ημάς(ΣΥΡΙΖΑ, φιλικά μίντια κλπ). Καμία αντίδραση, κανένα σχόλιο. Ούτε καν καταγραφή της είδησης από ΜΜΕ και δημοσιογράφους που φιλοξενούσαν και εγκωμίαζαν τον Μέισον. Σαν να μην έγινε ποτέ η αποκάλυψη. Κατανοητός ο αιφνιδιασμός, αναπόφευκτη η πικρή γεύση και φυσιολογική η αμηχανία. Τι να πεις γι΄αυτό το σοκ. Τι γραμμές να σύρεις μετά απ΄ αυτό το παγωμένο νερό στην πλάτη…Κι όμως, υπήρχε τρόπος. Τον έδειξε με την υποδειγματική αντίδρασή του ο Γιάνης Βαρουφάκης. Και όντως είναι, ανθρώπινα και πολιτικά υποδειγματική. Με σκληρές κουβέντες, αν αποδειχθεί αληθής η αποκάλυψη, αλλά με ευαισθησία και συντριβή που σπανίζει στους κύκλους της ενεργού πολιτικής. Έτσι για την ιστορία, παραθέτουμε ολόκληρη την ανακοίνωση του «ΜέΡΑ25». Αξίζει τον κόπο. Ποταπό και απεχθές, αν… «Για όσα είδαν το φως της δημοσιότητας σχετικά με τον Paul Mason ρωτήθηκε ο Γραμματέας του ΜέΡΑ25, Γιάνης Βαρουφάκης, σε συνέντευξη που παραχώρησε στον δημοσιογράφο του Guardian, Owen Jones. Συγκεκριμένα, ο δημοσιογράφος κάνει αναφορά στη διαρροή ηλεκτρονικής αλληλογραφίας του Paul Mason, την αυθεντικότητα της οποίας ο ίδιος ούτε διαψεύδει ούτε επιβεβαιώνει, και στην οποία φέρεται να έχει χαρτογραφήσει διάφορες αριστερές οργανώσεις στις οποίες χρεώνει φιλο-Πουτινική στάση, και τις οποίες βάζει στο στόχαστρο προσεγγίζοντας για το σκοπό αυτό μέχρι και τις Μυστικές Υπηρεσίες. Ο Γιάνης Βαρουφάκης σχολίασε λέγοντας πως ένα από τα πράγματα που τον κάνουν να χάνει τη θέλησή του για ζωή είναι ο εμφύλιος πόλεμος εντός της Αριστεράς, και ότι δεν θέλει σε καμία περίπτωση να είναι μέρος αυτού του εμφύλιου πολέμου. Όπως είπε ,τον Paul Mason τον γνωρίζει χρόνια, τον έχει υποδεχτεί στο κτήριο της ελληνικής βουλής, δούλεψαν μαζί, έκλαψαν μαζί κατά τη διάρκεια των προγραμμάτων λιτότητας εδώ στην Ελλάδα και είχαν διαφωνήσει έντονα κατά τη διάρκεια της θητείας του στο υπουργείο Οικονομικών γιατί ο Paul Mason υποστήριξε την παράδοση του Τσίπρα, θεωρώντας ότι ο Τσίπρας δεν είχε εναλλακτική. Από την άλλη, o Γιάνης Βαρουφάκης θεώρησε αυτό που έκανε ο Τσίπρας ασυγχώρητο, γι’ αυτό και είχαν με τον Paul Mason μια ευγενική μεν, διαφωνία δε. Έχοντας διαβάσει τα email που διέρρευσαν, ο γραμματέας του ΜέΡΑ25 υποστήριξε πως αν αυτά τα email είναι πραγματικά, τότε το απεχθές ανταγωνίζεται το ποταπό. Γιατί είναι απεχθές και ποταπό να χαρτογραφήσεις τους συντρόφους σου με έναν τρόπο που παραπέμπει σε τακτικές της CIA και της NSA όταν χαρτογραφούν ανατρεπτικά στοιχεία που δημιουργούν προβλήματα στις δυνάμεις εξουσίας, και μάλιστα τοποθετώντας τον Jeremy Corbyn στο επίκεντρο, ως την αιχμή του δόρατος στην προπαγάνδα υπέρ του Πούτιν. Για τον Γιάνη Βαρουφάκη αυτό είναι αρκετό. Γιατί γνωρίζει τον Jeremy Corbyn, έχουν ασκήσει ο ένας στον άλλον κριτική, αλλά είναι σύντροφοι, και υπάρχει ένα πράγμα που γνωρίζει καλά: ότι ο Jeremy δεν είναι υποστηρικτής του Πούτιν. Ο Γιάνης Βαρουφάκης εύχεται ο Paul Mason να μην είναι μέρος μιας σκοτεινής προσπάθειας δαιμονοποίησης συντρόφων του. Ιδίως όταν είναι τόσο πρόδηλο ψέμα. Αυτού του είδους οι πρακτικές είναι από τα λίγα πράγματα που κάνουν τον Γιάνη Βαρουφάκη να θέλει να τρέξει σε μια σπηλιά και να εξαφανιστεί από προσώπου γης. Και δεν είναι πολλά αυτά που του δημιουργούν αυτή την αίσθηση». Ακολουθήστε το News247.gr στο Google News και μάθετε πρώτοι όλες τις ειδήσεις	                    Γιάννης Τριάντης
2	"Σολτς για Πούτιν: Φοβάται τη ""σπίθα της δημοκρατίας"" που εξαπλώνεται προς τη Ρωσία"	"Στη ""σπίθα της δημοκρατίας"" ως φόβο του Πούτιν, που εξαπλώνεται προς τη χώρα του, αναφέρθηκε ο Όλαφ Σολτς. Τον κατηγόρησε για ""προσπάθεια διχασμού της Ευρώπης""."	                        ΚΟΣΜΟΣ	Όλαφ Σολτς	https://www.news247.gr/img/6769/9672424/862000/w660/660/solts.jpg	2022-06-21 01:58	Ο Βλαντίμιρ Πούτιν φοβάται τη «σπίθα της δημοκρατίας» που εξαπλώνεται προς τη χώρα του, δήλωσε ο Γερμανός καγκελάριος Όλαφ Σολτς, συμπληρώνοντας ότι ο Ρώσος πρόεδρος προσπαθεί να διχάσει την Ευρώπη και να επιστρέψει σε έναν κόσμο όπου κυριαρχούν οι σφαίρες επιρροής. Η δήλωση του καγκελάριου Σολτς έγινε στο πλαίσιο συνέντευξης που παραχώρησε στην εφημερίδα Münchner Merkur, η οποία δημοσιεύτηκε σήμερα στον ιστότοπο της γερμανικής κυβέρνησης. Ερωτηθείς κατά πόσο ο Πούτιν θα αποδεχόταν την προσέγγιση της Ουκρανίας στην Ευρωπαϊκή Ένωση, ο καγκελάριος της Γερμανίας ανέφερε: «Ο ρώσος πρόεδρος πρέπει να αποδεχθεί ότι υπάρχει μια ομάδα νομοταγών δημοκρατιών στη “γειτονιά” του η οποία μεγαλώνει διαρκώς…» και τόνισε ότι «φοβάται ξεκάθαρα τη σπίθα της δημοκρατίας που εξαπλώνεται προς τη χώρα του». Την προηγούμενη εβδομάδα η Ευρωπαϊκή Επιτροπή εισηγήθηκε να δοθεί στην Ουκρανία καθεστώς υποψήφιας χώρας προς ένταξη στην ΕΕ, υπέρ του οποίου έχει ταχθεί και ο Σολτς, όπως γράφει το ΑΠΕ-ΜΠΕ. Ο Πούτιν «θέλει μια διχασμένη Ευρώπη και την επιστροφή σε μια πολιτική σφαιρών επιρροής», είπε ο Σολτς, εκφράζοντας την πεποίθησή του ότι ο πρόεδρος της Ρωσίας «δεν θα το καταφέρει». Ο καγκελάριος της Γερμανίας προειδοποίησε ότι οι αυξημένες τιμές στην ενέργεια θα συνεχιστούν για μεγάλο χρονικό διάστημα και απέρριψε κατηγορηματικά τον ισχυρισμό της Ρωσίας ότι υποχρεώθηκε να μειώσει τη ροή φυσικού αερίου εξαιτίας έλλειψης ανταλλακτικών λόγω των κυρώσεων που της έχει επιβάλει η Δύση. Ακολουθήστε το News247.gr στο Google News και μάθετε πρώτοι όλες τις ειδήσεις	news247
3	Η κρυφή περιουσία του Πούτιν: Ανάκτορα, γιοτ και κτήματα αξίας 4,5 δισ. δολαρίων αποκαλύπτει ο Guardian	Για σχεδόν δύο δεκαετίες, ο Πούτιν κατηγορείται ότι συσσωρεύει κρυφά τεράστιο πλούτο. Δημοσίευμα του βρετανικού Guardian αποκαλύπτει περιουσιακά στοιχεία αξίας 4,5 δισ. δολαρίων που φέρονται να συνδέονται με τον Ρώσο πρόεδρο.	                        ΚΟΣΜΟΣ	Ο Ρώσος Πρόεδρος Βλαντιμίρ Πούτιν	https://www.news247.gr/img/2814/9672138/916000/w660/660/putin.jpg	2022-06-20 15:55	Ανάκτορα, γιοτ και αμπελώνες που φέρεται να παρέχονται στον Βλαντιμίρ Πούτιν από φίλους και ολιγάρχες μπορούν σήμερα να συνδέονται με ένα άτυπο δίκτυο που κατέχει περιουσιακά στοιχεία αξίας άνω των 4,5 δισεκατομμυρίων δολαρίων. Σύμφωνα με e-mail που βρίσκονται στη διάθεση του ο Guardian, μια σειρά από εξοχικές κατοικίες και άλλα περιουσιακά στοιχεία που φέρεται να χρησιμοποιεί ο Ρώσος πρόεδρος, τα οποία σύμφωνα με τα αρχεία αυτά ανήκουν σε ξεχωριστά άτομα, εταιρείες και φιλανθρωπικές οργανώσεις, συνδέονται μέσω ενός κοινού domain name ηλεκτρονικού ταχυδρομείου, του LLCInvest.ru. Σύμφωνα με τις αποκαλύψεις που προκύπτουν από τα e-mail, διάφοροι διευθυντές και διαχειριστές που σχετίζονται με ορισμένες από αυτά τα περιουσιακά στοιχεία συζητούν καθημερινά επιχειρηματικά προβλήματα σαν να είναι μέρος ενός ενιαίου οργανισμού. Εμπειρογνώμονας κατά της διαφθοράς στη Ρωσία, ο οποίος ζήτησε να διατηρήσει την ανωνυμία του δεδομένης της πολιτικής κατάστασης στη Μόσχα, είπε ότι τα ευρήματα εγείρουν ερωτήματα σχετικά με το εάν υπάρχει κάποιου είδους «κοινή διαχείριση». «Το LLCInvest μοιάζει κυρίως με έναν συνεταιρισμό ή μια ένωση, στην οποία τα μέλη της μπορούν να μοιράζονται οφέλη και την περιουσία τους», αναφέρει. Οι κατηγορίες για την κρυφή περιουσία του Πούτιν κρατούν δύο δεκαετίες πίσω Για σχεδόν δύο δεκαετίες, ο Πούτιν κατηγορείται ότι συσσωρεύει κρυφά τεράστιο πλούτο μέσω πληρεξουσίων, γεγονός που προκύπτει μέσα από μια σειρά αποκαλύψεων μέσω διαρροών, όπως τα Pandora papers που αφορούν στην περιουσία των πιο κοντινών του. Ο Σεργκέι Κολέσνικοφ, επιχειρηματίας, ισχυρίστηκε ότι πριν από 10 χρόνια βρισκόταν πίσω από ένα σχέδιο που επέτρεπε σε μια ομάδα κορυφαίων ολιγαρχών της Ρωσίας να συγκεντρώσουν δισεκατομμύρια ρούβλια σε ένα είδος «επενδυτικού ταμείου» προς όφελος του Πούτιν, ο οποίος τότε υπηρετούσε ως πρωθυπουργός. Τους ισχυρισμούς απέρριψε ο Πούτιν, με αποτέλεσμα ο Κολέσνικοφ να εγκαταλείψει τη Ρωσία. Τον περασμένο μήνα, η κυβέρνηση του Ηνωμένου Βασιλείου αντιπαρέβαλε τον «πολυτελή τρόπο ζωής» του Πούτιν με τα επίσημα ρωσικά αρχεία που απαριθμούσαν «μέτρια περιουσιακά στοιχεία», όπως ένα μικρό διαμέρισμα στην Αγία Πετρούπολη, δύο αυτοκίνητα σοβιετικής εποχής από τη δεκαετία του 1950, ένα τρέιλερ και ένα μικρό γκαράζ. Μετά από έρευνα ενός έτους, το Project για το Οργανωμένο Έγκλημα και τη Διαφθορά (OCCRP) και ο ρωσόφωνος ειδησεογραφικός ιστότοπος Meduza εντόπισαν 86 εταιρείες και μη κερδοσκοπικούς οργανισμούς των οποίων οι εκπρόσωποι φαίνεται να χρησιμοποιούν το κοινό domain name LLCinvest, συχνά παράλληλα με εταιρικούς λογαριασμούς email. Οι ισχυρισμοί περί μυστικής προεδρικής περιουσίας απορρίπτονται από τον ίδιο με εκπρόσωπο του Κρεμλίνου είπε: «Ο πρόεδρος της Ρωσικής Ομοσπονδίας δεν συνδέεται με κανέναν τρόπο με τα αντικείμενα και τις οργανώσεις που αναφέρατε». Σύμφωνα με το OCCRP και το Meduza, τα περιουσιακά στοιχεία που συνδέονται με οργανισμούς ή τις εταιρικές δομές γύρω τους, όπου φαίνεται να χρησιμοποιείται ο τομέας ηλεκτρονικού ταχυδρομείου LLCinvest.ru. Τα περιουσιακά στοιχεία που προκύπτουν από τις αποκαλύψεις του Guardian Τα 4,5 δισ. δολάρια σε περιουσιακά στοιχεία που κσυνδέονται με το LLCInvest περιλαμβάνουν μεγάλες καταθέσεις και σε μετρητά. Δύο μη κερδοσκοπικά ιδρύματα, που ιδρύθηκαν από κοινού από τους Timchenko και Kolbin, τα οποία σύμφωνα με τα εταιρικά αρχεία Spark φαίνεται να χρησιμοποιούν το ίδιο domain name, έχουν σημαντικά κεφάλαια στη διάθεσή τους. Το LLCinvest δεν είναι ένας τυπικός πάροχος email ανοιχτός στο κοινό, όπως το Yahoo, αλλά ένας τομέας σε διακομιστή που ανήκει στη Moskomsvyaz, μια εταιρεία τηλεπικοινωνιών που έχει στενούς δεσμούς με την Bank Rossiya. Η τράπεζα της Αγίας Πετρούπολης βρίσκεται στη λίστα των δυτικών κυρώσεων και περιγράφεται από το Υπουργείο Οικονομικών των ΗΠΑ ως «η προσωπική τράπεζα για ανώτερους αξιωματούχους της Ρωσικής Ομοσπονδίας». Όπως αναφέρει ο Guardian, η ανακάλυψη του κοινού domain name έγινε μέσω ανάλυσης μεταδεδομένων που διέρρευσαν από διακομιστές της Moskomsvyaz, οι οποίοι φαίνεται να δείχνουν τα ονόματα των αποστολέων και των παραληπτών των email του LLCinvest.ru, το θέμα και την ώρα της αλληλογραφίας. Διασταυρώθηκε με καταχωρήσεις ανοιχτού κώδικα και μια άλλη διαρροή περιεχομένου μηνυμάτων. Ακολουθήστε το News247.gr στο Google News και μάθετε πρώτοι όλες τις ειδήσεις	news247
4	"Πούτιν από Παγκόσμιο Οικονομικό Φόρουμ: ""Τίποτε δεν θα είναι όπως παλιά στην παγκόσμια πολιτική"" "	"Επιθέσεων συνέχεια από την πλευρά Πούτιν εναντίον των ΗΠΑ. Κατηγόρησε τη Δύση για αποικιακή αλαζονεία και για προσπάθεια να συντρίψει τη χώρα του με ""ανόητες"" κυρώσεις που ισοδυναμούν με έναν οικονομικό ""πόλεμο-αστραπή""."	                        ΚΟΣΜΟΣ	Ο Βλαντίμιρ Πούτιν στο Παγκόσμιο Οικονομικό Φόρουμ στην Αγία Πετρούπολη	https://www.news247.gr/img/7853/9669428/111000/w660/660/putin.jpg	2022-06-17 17:08	"Με μια επιθετική ομιλία του στο Παγκόσμιο Οικονομικό Φόρουμ της Αγίας Πετρούπολης ο Ρώσος πρόεδρος Βλαντίμιρ Πούτιν κατηγόρησε σήμερα τις ΗΠΑ ότι μεταχειρίζονται τις άλλες χώρες ως ""αποικίες"" και τόνισε πως οι ζοφερές προβλέψεις για τη ρωσική οικονομία δεν επαληθεύτηκαν. Στην ομιλία του στο φόρουμ που διεξάγεται φέτος χωρίς σχεδόν καμία δυτική συμμετοχή, απευθυνόμενος στην πολιτική και οικονομική ελίτ της Ρωσίας, είπε: ""Είμαστε δυνατός λαός και μπορούμε να αντεπεξέλθουμε σε κάθε πρόκληση. Όπως οι πρόγονοί μας, θα λύσουμε οποιοδήποτε πρόβλημα, ολόκληρη η χιλιόχρονη ιστορία της χώρας μας το αποδεικνύει αυτό"". Ο Πούτιν απέσπασε χειροκροτήματα από την αίθουσα όταν επιβεβαίωσε την αποφασιστικότητά του να συνεχίσει την ""ειδική στρατιωτική επιχείρηση"" στην Ουκρανία που προκάλεσε, όπως είπε, ένα ""άνευ προηγουμένου"" μπαράζ δυτικών οικονομικών κυρώσεων. Όπως υποστήριξε ο ίδιος, ο κύριος στόχος της εισβολής ήταν η υπεράσπιση του λαού ""μας"" στην κυρίως ρωσόφωνη περιοχή του Ντονμπάς της ανατολικής Ουκρανίας - μια δικαιολογία που το Κίεβο και η Δύση απορρίπτουν ως αβάσιμο πρόσχημα για έναν πόλεμο που έχει ήδη οδηγήσει σε κατοχή τμήματα της νότιας Ουκρανίας πολύ πέρα από το Ντονμπάς. Ο Ρώσος πρόεδρος τόνισε ότι οι Ρώσοι στρατιώτες στο Ντονμπάς μάχονται επίσης για να υπερασπιστούν τα ""δικαιώματα της Ρωσίας για διασφάλιση της ανάπτυξης"". ""Η Δύση έχει ουσιαστικά αρνηθεί να εκπληρώσει τις προηγούμενες υποχρεώσεις της, αποδείχθηκε ότι ήταν απλώς αδύνατο να συνάψουμε νέες συμφωνίες μαζί της"", είπε ο Πούτιν. ""Στην τρέχουσα κατάσταση, σε ένα πλαίσιο αυξανόμενων κινδύνων για εμάς και απειλών, η απόφαση της Ρωσίας να διεξαγάγει ειδική στρατιωτική επιχείρηση ήταν επιβεβλημένη - δύσκολη, φυσικά, αλλά επιβεβλημένη και αναγκαία"". Ο Πούτιν είπε ότι οι ΗΠΑ θεωρούν τους εαυτούς τους ""απεσταλμένους του Θεού στη Γη"" και ότι οι δυτικές κυρώσεις βασίστηκαν σε μια λανθασμένη βάση ότι η Ρωσία δεν έχει καμία οικονομική κυριαρχία. Η Ουάσινγκτον και οι σύμμαχοί της προσπαθούσαν να ""αλλάξουν τον ρου της ιστορίας"", είπε, για να αποδυναμώσουν μια κυρίαρχη, ανεξάρτητη Ρωσία. ""Τίποτε δεν θα είναι όπως παλιά στην παγκόσμια πολιτική"", δήλωσε ο Ρώσος πρόεδρος, έπειτα από ένα μακρύ κατηγορώ προς τις ΗΠΑ και τους δυτικούς συμμάχους τους. Όπως είπε χαρακτηριστικά, οι κυρώσεις κατά της Μόσχας που ισοδυναμούν με έναν οικονομικό ""πόλεμο-αστραπή"" δεν είχαν ποτέ καμία πιθανότητα να πετύχουν, λέγοντας πως η ρωσική οικονομία ξεπέρασε τις δυτικές κυρώσεις που της επιβλήθηκαν. Δυτικοί σύμμαχοι με επικεφαλής την ΕΕ και τις ΗΠΑ έχουν επιβάλει τις πιο αυστηρές οικονομικές κυρώσεις που έχει αντιμετωπίσει οποιοδήποτε έθνος στη σύγχρονη ιστορία από τότε που η Μόσχα εισέβαλε στην Ουκρανία στις 24 Φεβρουαρίου. Ο Ρώσος πρόεδρος ανέφερε ότι η ΕΕ θα μπορούσε να χάσει περισσότερα από 400 δισεκατομμύρια δολάρια λόγω των κυρώσεων, οι οποίες, όπως υποστήριξε, θα γυρίσουν μπούμερανγκ σε αυτούς που τις επέβαλαν. Ο Ρώσος πρόεδρος τόνισε πως η ΕΕ απώλεσε την ""πολιτική της κυριαρχία"" έχοντας μπει σε μια πορεία που θα οδηγήσει στον ριζοσπαστισμό και σε αλλαγή των ελίτ, επικρίνοντας τις οικονομικές πολιτικές της ΕΕ, όπως η ""εκτύπωση χρήματος"" για την αντιμετώπιση του υψηλού πληθωρισμού και της ανισότητας. Επιτέθηκε επίσης στη Δύση επειδή τον κατηγορεί προσωπικά για τα οικονομικά της προβλήματα και τόνισε πως οι ενέργειες της Ρωσίας στην Ουκρανία -την οποία η Μόσχα αποκαλεί ""ειδική στρατιωτική επιχείρηση""- δεν έχουν καμία σχέση με τον υψηλό πληθωρισμό στις ανεπτυγμένες χώρες. Αναφερόμενος στην ρωσική εισβολή στην Ουκρανία, ο Πούτιν σημείωσε πως η απόφαση της Μόσχας να εξαπολύσει την ""ειδική στρατιωτική επιχείρηση"" στην Ουκρανία ήταν δύσκολη αλλά αναγκαία. Συνέχισε λέγοντας πως η αύξηση των τιμών στην παγκόσμια αγορά σιτηρών δεν είναι υπαιτιότητα της Ρωσίας. Ο Ρώσος ηγέτης κατηγόρησε τις ΗΠΑ ότι οδηγούν προς τα πάνω τις τιμές των τροφίμων τυπώνοντας χρήμα και ""τρέχοντας να συγκεντρώσουν"" τρόφιμα στις παγκόσμιες αγορές. Ο Πούτιν δήλωσε ότι η Ρωσία είναι έτοιμη να ενισχύσει τις εξαγωγές της σε σιτηρά και λιπάσματα και ότι η Μόσχα θα εξαγάγει τρόφιμα στην Αφρική και τη Μέση Ανατολή. Επιπροσθέτως τόνισε πως η Ρωσία θα συνεχίσει να αναπτύσσεται ως μια ""ανοικτή οικονομία"" παρά τις άνευ προηγουμένου κυρώσεις της Δύσης και θα συνεχίσει να συναλλάσσεται με δυτικές εταιρείες. Ο ίδιος εξέφρασε την ελπίδα ότι οι ροές φυσικού αερίου θα αυξηθούν μέσω νέων διαδρομών. Η Ρωσία θα συνεχίσει να επεκτείνει την οικονομική συνεργασία ""με όσους το θέλουν"", είπε ο Ρώσος πρόεδρος. Σημειώνεται ότι νωρίτερα, το Παγκόσμιο Οικονομικό Φόρουμ, που πραγματοποιείται στην Αγία Πετρούπολη, υπέστη μια κυβερνοεπίθεση, με αποτέλεσμα να τεθεί ""εκτός λειτουργίας"" το σύστημα διαπιστεύσεων, αναγκάζοντας τον Ρώσο πρόεδρο Βλαντίμιρ Πούτιν να καθυστερήσει κατά μία ώρα την προγραμματισμένη του ομιλία. Ο εκπρόσωπος του Κρεμλίνου Ντμίτρι Πεσκόφ δήλωσε σε τηλεφωνική ενημέρωση στους δημοσιογράφους ότι η κυβερνοεπίθεση άρχισε χθες, Πέμπτη, και έθεσε εκτός λειτουργίας το σύστημα διαπίστευσης και εισόδου των επισκεπτών του φόρουμ, προκαλώντας πλήθος προβλημάτων σε σχέση με την πρόσβαση τους. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
5	Ρωσία: Κυβερνοεπίθεση στο Παγκόσμιο Οικονομικό Φόρουμ - Με καθυστέρηση η ομιλία του Πούτιν	Η ομιλία του Πούτιν στο Παγκόσμιο Οικονομικό Φόρουμ της Αγίας Πετρούπολης θα καθυστερήσει κατά μία ώρα, λόγω κυβερνοεπίθεσης που άρχισε το βράδυ της Πέμπτης, προκαλώντας πλήθος προβλημάτων στην πρόσβαση των επισκεπτών.	                        ΚΟΣΜΟΣ	Βλαντίμιρ Πούτιν	https://www.news247.gr/img/9246/9669311/985000/w660/660/poutin.jpg	2022-06-17 16:42	Το Κρεμλίνο ανακοίνωσε σήμερα ότι το Παγκόσμιο Οικονομικό Φόρουμ, που πραγματοποιείται στην Αγία Πετρούπολη, υπέστη μια κυβερνοεπίθεση, με αποτέλεσμα να τεθεί «εκτός λειτουργίας» το σύστημα διαπιστεύσεων, αναγκάζοντας τον Ρώσο πρόεδρο Βλαντίμιρ Πούτιν να καθυστερήσει κατά μία ώρα την προγραμματισμένη του ομιλία. Ο εκπρόσωπος του Κρεμλίνου Ντμίτρι Πεσκόφ δήλωσε σε τηλεφωνική ενημέρωση στους δημοσιογράφους ότι η κυβερνοεπίθεση άρχισε χθες, Πέμπτη, και έθεσε εκτός λειτουργίας το σύστημα διαπίστευσης και εισόδου των επισκεπτών του φόρουμ, προκαλώντας πλήθος προβλημάτων σε σχέση με την πρόσβαση τους. Σύμφωνα με το ΑΠΕ-ΜΠΕ, ο Πεσκόφ δήλωσε ότι οι ειδικοί προσπαθούν να διορθώσουν το πρόβλημα και πως η κεντρική ομιλία του Πούτιν μετατίθεται για τις 15.00 (ώρα Ελλάδος). Ακολουθήστε το News247.gr στο Google News και μάθετε πρώτοι όλες τις ειδήσεις	news247
6	Βρετανία: Επιβάλλει κυρώσεις στον Πατριάρχη Μόσχας Κύριλλο	"Στο πλαίσιο ενός νέου κύματος μέτρων εις βάρος της Ρωσίας για την εισβολή στην Ουκρανία, η Βρετανία επιβάλλει κυρώσεις και στον Πατριάρχη Μόσχας Κύριλλο. Μεταξύ άλλων, ""παγώνουν"" τα περιουσιακά του στοιχεία στη χώρα."	                        ΚΟΣΜΟΣ	Ο Πατριάρχης Μόσχας και πασών των Ρωσιών Κύριλλος	https://www.news247.gr/img/4954/9668126/067000/w660/660/kirillos.jpg	2022-06-16 16:25	"Η Βρετανία επέβαλε σήμερα κυρώσεις στον Πατριάρχη Μόσχας και πασών των Ρωσιών Κύριλλο, στο πλαίσιο νέου κύματος μέτρων που λαμβάνει σε απάντηση στην ρωσική εισβολή στην Ουκρανία. Στον 75χρονο Πατριάρχη Μόσχας, τον οποίο η ΕΕ δεν περιέλαβε πρόσφατα στην μαύρη λίστα της, ""επιβάλλονται κυρώσεις για την υποστήριξή του στον πόλεμο του Πούτιν"", διευκρινίζει το βρετανικό υπουργείο Εξωτερικών σε ανακοίνωσή του. Οι κυρώσεις που επιβλήθηκαν σήμερα και προβλέπουν απαγόρευση εισόδου στο βρετανικό έδαφος και πάγωμα των περιουσιακών στοιχείων στη Βρετανία, έχουν στόχο επίσης την Μαρία Λβόβα-Μπέλοβα, την Επίτροπο του Κρεμλίνου για τα δικαιώματα των παιδιών, λόγω ""της αναγκαστικής υιοθεσίας και μεταφοράς παιδιών Ουκρανών"". Στόχος των νέων κυρώσεων είναι επίσης επικεφαλής του τομέα των μεταφορών και στρατιωτικοί που κατηγορούνται ότι ""σκότωσαν, βίασαν και βασάνισαν αμάχους"" στην Μπούτσα, κοντά στο Κίεβο. ""Βάζουμε στόχο τους συνεργούς και τους αυτουργούς του πολέμου του Πούτιν, οι οποίοι προκαλούν ανείπωτα δεινά στην Ουκρανία, κυρίως την αναγκαστική μεταφορά και υιοθεσία παιδιών από την Ουκρανία"", υπογραμμίζει η υπουργός Εξωτερικών της Βρετανίας Λιζ Τρας στην ανακοίνωση. Ο Πατριάρχης Κύριλλος έθεσε την Εκκλησία του στην υπηρεσία του Ρώσου προέδρου Βλαντίμιρ Πούτιν, αποκαλώντας τον ""θαύμα"" και υποστηρίζοντας την επίθεση στην Ουκρανία. Η Ευρωπαϊκή Επιτροπή είχε προτείνει την επιβολή κυρώσεων στον Πατριάρχη Κύριλλο, αλλά η ΕΕ δεν προχώρησε σε αυτό το βήμα εξαιτίας της αντίθεσης της Ουγγαρίας. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
7	Αλεξέι Ναβάλνι: Επιβεβαίωσε ότι μεταφέρθηκε σε άλλη φυλακή πιο μακριά από τη Μόσχα	Η φυλακή όπου μεταφέρθηκε ο Αλεξέι Ναβάλνι βρίσκεται κοντά στην πόλη Βλαντίμιρ. Στο παρελθόν έχουν γίνει πολλές δημοσιογραφικές έρευνες για τις συνθήκες που επικρατούν εκεί.	                        ΚΟΣΜΟΣ	Ο Αλεξέι Ναβάλνι	https://www.news247.gr/img/6373/9548842/707000/w660/660/navalny.jpg	2022-06-16 00:43	"Ο Αλεξέι Ναβάλνι επιβεβαίωσε την Τετάρτη ότι έχει μεταφερθεί σε άλλη φυλακή, σε μεγαλύτερη απόσταση από τη Μόσχα, η οποία είναι διαβόητη για την κακομεταχείριση των κρατουμένων. Την Τρίτη, οι δικηγόροι του ηγέτη της αντιπολίτευσης ανακοίνωσαν ότι οι αρχές τον μετέφεραν σε άλλο σωφρονιστικό κατάστημα, αλλά δεν γνώριζαν σε ποιο, κάτι που ανησύχησε τους συνεργάτες και τους υποστηρικτές του. «Καλημέρα σας από (τη φυλακή) υψηλής ασφαλείας. Χθες (Τρίτη) μεταφέρθηκα στο ΙΚ-6 ""Μελέχοβο"", ένα (σωφρονιστικό) κατάστημα που βρίσκεται περίπου 250 χιλιόμετρα ανατολικά της Μόσχας», έγραψε ο ίδιος ο Ναβάλνι σε ανάρτησή του το Instagram.  Η φυλακή αυτή βρίσκεται κοντά στην πόλη Βλαντίμιρ. Στο παρελθόν έχουν γίνει πολλές δημοσιογραφικές έρευνες για τις συνθήκες που επικρατούν εκεί, έπειτα από καταγγελίες για κακομεταχείριση των κρατουμένων. Μία εκπρόσωπος του Ναβάλνι, η Κίρα Γιαρμίς, είπε τον Μάιο ότι η φυλακή αυτή «είναι από τις πιο τρομακτικές στη Ρωσία» και ότι εκεί «βασανίζονται και σκοτώνονται κρατούμενοι». Ο 46χρονος Ναβάλνι κρατείτο μέχρι τώρα στην αποικία κρατουμένων του Ποκρόφ, περίπου 100 χιλιόμετρα από τη Μόσχα, που θεωρείται μία από τις σκληρότερες στη Ρωσία. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
8	Ο Αλεξέι Ναβάλνι μεταφέρθηκε από τις ρωσικές φυλακές σε άγνωστη τοποθεσία 	Σε άγνωστη τοποθεσία μεταφέρθηκε ο γνωστός επικριτής του Κρεμλίνου Αλεξέι Ναβάλνι από τις φυλακές όπου εξέτιε την ποινή του. Φήμες  θέλουν να έχει μεταφερθεί στην αποικία κρατουμένων υψίστης ασφαλείας ΙΚ-6 στο Μελέχοβο. 	                        ΚΟΣΜΟΣ	Ο Αλεξέι Ναβάλνι	https://www.news247.gr/img/7347/9665968/612000/w660/660/navalni.jpg	2022-06-14 20:35	Ο ηγέτης της ρωσικής αντιπολίτευσης Αλεξέι Ναβάλνι μεταφέρθηκε αιφνίδια από τις φυλακές στις οποίες εξέτιε την ποινή κάθειρξης 11-1/2 ετών σε μια άγνωστη τοποθεσία, δύο χρόνια μετά την δηλητηρίασή του με ουσία που η Δύση χαρακτηρίζει νευροτοξικό παράγοντα. Ο Ναβάλνι, ο πιο γνωστός ηγέτης της αντιπολίτευσης, έχει παρουσιάσει τη Ρωσία του Βλαντίμιρ Πούτιν ως ένα δυστοπικό κράτος, το οποίο κυβερνάται από κλέφτες και εγκληματίες που θεωρούν το λάθος σωστό και στο οποίο οι δικαστές στην πραγματικότητα εκπροσωπούν μια καταδικασμένη ελίτ. Κορυφαίος συνεργάτης του Ναβάλνι με ανάρτησή του στην εφαρμογή ανταλλαγής μηνυμάτων Telegram κοινοποίησε την μεταφορά του. Μόλις τον περασμένο μήνα, ο Ναβάλνι μιλώντας μέσω βιντεοκλήσης στο δικαστήριο, κατακεραύνωσε τον Πούτιν, χαρακτηρίζοντας τον αρχηγό του Κρεμλίνου ως έναν παράφρονα που ξεκίνησε έναν «ηλίθιο πόλεμο» στον οποίο σφαγιάζονται αθώοι άνθρωποι και Ουκρανοί και Ρώσοι. Όταν ο δικηγόρος του έφθασε στην Σωφρονιστική αποικία Νο.2, μια φυλακή που βρίσκεται στο Ποκρόφ, 119 χιλιόμετρα ανατολικά της Μόσχας, του είπαν: «Δεν υπάρχει εδώ τέτοιος κρατούμενος», σύμφωνα με τον επικεφαλής του επιτελείου του Ναβάλνι, Λεονίντ Βολκόφ. «Πού είναι ο Αλεξέι τώρα και σε ποια αποικία κρατουμένων έχει μεταφερθεί δεν το γνωρίζουμε», ανέφερε ο Βολκόφ στην ανάρτησή του στο Telegram. Η εκπρόσωπος του Ναβάλνι δήλωσε ότι υπήρξαν φήμες ότι μεταφέρθηκε στην αποικία κρατουμένων υψίστης ασφαλείας ΙΚ-6 στο Μελέχοβο, κοντά στην πόλη Βλαντίμιρ, περίπου 250 χιλιόμετρα, ανατολικά της; Μόσχας. Η Υπηρεσία Φυλακών της Ρωσίας δεν ανταποκρίθηκε όταν της ζητήθηκε να σχολιάσει την είδηση. «Το πρόβλημα με την μεταφορά του σε άλλη αποικία κρατουμένων δεν συνίσταται στο ότι είναι αποικία κρατουμένων υψίστης ασφαλείας είναι κάτι πιο τρομακτικό: το κυριότερο είναι ότι δεν γνωρίζουμε πού είναι ο Αλεξέι», δήλωσε η εκπρόσωπός του Κίρα Γιαμρίς, σύμφωνα με το Αθηναϊκό και Μακεδονικό Πρακτορείο Ειδήσεων. «Είναι μόνος του αντιμέτωπος με το σύστημα που προσπάθησε να τον σκοτώσει», πρόσθεσε η Γιαρμίς. Ο Ναβάλνι κέρδισε τον θαυμασμό της ετερόκλητης ρωσικής αντιπολίτευσης όταν επέστρεψε οικειοθελώς στη Ρωσία το 2021 από τη Γερμανία, όπου είχε υποβληθεί σε θεραπεία, μετά την απόπειρα δηλητηρίασης του στη Σιβηρία με νευροτοξικό παράγοντα όπως έδειξαν οι εργαστηριακές εξετάσεις στην Δύση. Κατά την επιστροφή του φυλακίστηκε για παραβάσεις καταδικαστικών αποφάσεων με αναστολή. Η Ρωσία αρνείται τους ισχυρισμούς του Ναβάλνι ότι τον δηλητηρίασε η ρωσική μυστική αστυνομία με τον νευροτοξικό παράγοντα Νοβιτσόκ. Στις 24 Μαρτίου ο Ναβάλνι καταδικάστηκε επιπλέον σε ποινή κάθειρξης εννέα ετών για απάτη και ασέβεια προς το δικαστήριο. Ο ηγέτης της αντιπολίτευσης δήλωσε ότι οι κατηγορίες εναντίον του ήσαν κατασκευασμένες και αποσκοπούν στην αναθεώρηση των πολιτικών του φιλοδοξιών. Ο δικαστής έδωσε εντολή να μεταφερθεί ο Ναβάλνι σε μια φυλακή υψίστης ασφαλείας όπου τα δικαιώματά του να δέχεται επισκέψεις και να έχει αλληλογραφία θα είναι περιορισμένα. Το πολιτικό δίκτυο του Ναβάλνι έχει διαλυθεί σε μεγάλο βαθμό μετά τη φυλάκισή του, αφού τέθηκε εκτός νόμου ως «εξτρεμιστική» οργάνωση. Κορυφαίοι συνεργάτες του και οργανωτικά στελέχη του δικτύου του, είτε έχουν φυλακιστεί είτε αναγκάστηκαν να εξοριστούν. Ο Ναβάλνι δήλωσε πριν από δύο εβδομάδες ότι σε μια νέα ποινική υπόθεση του απαγγέλθηκαν κατηγορίες για δημιουργία εξτρεμιστικής οργάνωσης και υποκίνηση μίσους κατά των αρχών, αδικήματα που επισύρουν μέγιστη ποινή φυλάκισης 15 επιπλέον ετών. Ακολουθήστε το News247.gr στο Google News και μάθετε πρώτοι όλες τις ειδήσεις	news247
9	Πούτιν: Νέες φήμες για την υγεία του - Σε βίντεο εμφανίζει αστάθεια και τρέμουλο στα πόδια	"Η εικόνα του Ρώσου προέδρου Βλαντίμιρ Πούτιν κατά τη διάρκεια ομιλίας του στη Μόσχα ""έθρεψε"" κι άλλο τα σενάρια περί προβλημάτων υγείας, που κυκλοφορούν τους τελευταίους μήνες. "	                        ΚΟΣΜΟΣ	Βλαντιμίρ Πούτιν	https://www.news247.gr/img/9693/9665891/152000/w660/660/putin1.jpg	2022-06-14 19:23	"Φουντώνουν οι φήμες για την κατάσταση της υγείας του Βλαντιμίρ Πούτιν, μετά από ένα νέο βίντεο στο οποίο εμφανίζεται ο ρώσος πρόεδρος να τρέμει και να λυγίζουν τα πόδια του κατά την διάρκεια μιας ομιλίας του για την «Ημέρα της Ρωσίας». Σύμφωνα με το nypost, το βίντεο απαθανάτισε τον πρόεδρο της Ρωσίας να εμφανίζεται ασταθής και να κουνιέται αρκετά, την ώρα της ομιλίας. Ο Βλαντιμίρ Πούτιν δήλωσε στους παρευρισκόμενους ότι η σημασία της ρωσικής ενότητας είναι ""τόσο αναγκαία όσο ποτέ"". Υπενθυμίζεται πως πρόσφατα κυκλοφορούσαν οι φήμες πως ο Ρώσος ηγέτης πάσχει από καρκίνο, αλλά και νόσο Πάρκινσον. Τις φήμες του καρκίνου είχε επιβεβαιώσει ο βραβευμένος με Όσκαρ σκηνοθέτης, Όλιβερ Στόουν, ο οποίος είχε έρθει πολύ κοντά μαζί του για δύο χρόνια. ""Υπέφερε από καρκίνο, αλλά το έχει ξεπεράσει"", είχε δηλώσει χαρακτηριστικά ο σκηνοθέτης Ακόμη, τον Απρίλιο είχαν κυκλοφορήσει μερικές εικόνες του Ρώσου προέδρου οι οποίες πυροδότησαν την έντονη φημολογία περί Πάρκινσον, καθώς φαινόταν ιδιαίτερα αδύναμος την ώρα που καθόταν απέναντι από τον Σεργκέι Σοϊγκού, δίνοντας εντολές σχετικά με την πολιορκία της Μαριούπολης. Στο σχετικό βίντεο, το πρόσωπο του Πούτιν φαινόταν πρησμένο, με τον ίδιο σχεδόν βυθισμένο στην καρέκλα, ενώ κρατούσε την άκρη του τραπεζιού με το δεξί του χέρι, σε βαθμό που είχε ασπρίσει, και ταυτόχρονα χτυπούσε νευρικά το πόδι του. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
10	"""Ο κόσμος οδεύει σε περίοδο πυρηνικού επανεξοπλισμού"""	Στις αρχές του 2022, τα εννέα κράτη με πυρηνικά οπλοστάσια διέθεταν 12.705 πυρηνικές κεφαλές ενώ ο αριθμός των πυρηνικών όπλων αναμένεται πως θα αρχίσει να αυξάνεται ξανά τη δεκαετία που έρχεται.	                        ΚΟΣΜΟΣ	Πυρηνική έκρηξη 	https://www.news247.gr/img/4039/9664151/891000/w660/660/pirinika.jpg	2022-06-13 07:46	Επιστροφή της ρωσικής πυρηνικής «απειλής» και των εντάσεων μεταξύ των μεγάλων δυνάμεων: έπειτα από 35 χρόνια μείωσής του, ο αριθμός των πυρηνικών όπλων σε παγκόσμια κλίμακα αναμένεται πως θα αρχίσει να αυξάνεται ξανά τη δεκαετία που έρχεται, προβλέπει έκθεση αναφοράς που δίνεται στη δημοσιότητα σήμερα. Στις αρχές του 2022, τα εννέα κράτη με πυρηνικά οπλοστάσια (Ρωσία, ΗΠΑ, Βρετανία, Γαλλία, Κίνα, Ινδία, Πακιστάν, Ισραήλ και Βόρεια Κορέα) διέθεταν 12.705 πυρηνικές κεφαλές, 375 λιγότερες απ’ ό,τι στις αρχές του 2021, σύμφωνα με τις εκτιμήσεις του Διεθνούς Ινστιτούτου Έρευνας για την Ειρήνη της Στοκχόλμης (SIPRI). Από το απόλυτο ρεκόρ του 1986 (πάνω από 70.000 κεφαλές), το σύνολο αυτό υποπενταπλασιάστηκε χάρη στη σταθερή μείωση των τεράστιων πυρηνικών οπλοστασίων της Σοβιετικής Ένωσης και των ΗΠΑ κατά τη διάρκεια του ψυχρού πολέμου. Η Μόσχα και η Ουάσινγκτον συνεχίζουν πάντως να έχουν στην κατοχή τους το 90% του παγκόσμιου πυρηνικού οπλοστασίου. Όμως η εποχή του πυρηνικού αφοπλισμού μοιάζει να οδεύει στο τέλος της και ο κίνδυνος πυρηνικής κλιμάκωσης βρίσκεται σήμερα στο υψηλότερο επίπεδο από ό,τι οποιαδήποτε άλλη περίοδο μετά τον ψυχρό πόλεμο, σύμφωνα με την έκθεση του σουηδικού κέντρου μελετών. «Σύντομα, θα φθάσουμε σ’ ένα σημείο όπου, για πρώτη φορά μετά το τέλος του ψυχρού πολέμου, ο αριθμός των πυρηνικών όπλων στον κόσμο μπορεί να αρχίσει να αυξάνεται, και αυτό είναι φαινόμενο αληθινά επικίνδυνο», τόνισε στο Γαλλικό Πρακτορείο ο Ματ Κόρντα, εκ των συγγραφέων της έκθεσης. Μετά την «οριακή» πτώση της περασμένης χρονιάς, το παγκόσμιο πυρηνικό οπλοστάσιο αναμένεται να μεγεθυνθεί «τη δεκαετία που θα έρθει», σύμφωνα με το SIPRI. Ο πόλεμος στην Ουκρανία οδήγησε σε πολλές απροκάλυπτες αναφορές του ρώσου προέδρου στην ενδεχόμενη χρήση πυρηνικών όπλων, ενώ αρκετές χώρες, ανάμεσά τους η Κίνα και η Βρετανία, έχουν αρχίσει επίσημα ή ανεπίσημα σχέδια εκσυγχρονισμού ή ανάπτυξης των οπλοστασίων τους, υπογραμμίζει το ινστιτούτο. «Θα είναι πολύ δύσκολο να σημειωθεί πρόοδος προς τον αφοπλισμό τα χρόνια που θα έρθουν εξαιτίας αυτού του πολέμου και του τρόπου με τον οποίο ο Πούτιν μιλάει για τα πυρηνικά του όπλα», σύμφωνα με τον κ. Κόρντα. Σύμφωνα με τον ίδιο, οι ανησυχητικές δηλώσεις αυτές ωθούν «πολλές άλλες δυνάμεις που έχουν πυρηνικά όπλα να ξανασκεφτούν τις δικές τους στρατηγικές» ως προς τη χρήση τους. Διπλασιασμός του κινεζικού οπλοστασίου; Παρότι τέθηκε σε ισχύ η συνθήκη για την απαγόρευση των πυρηνικών όπλων στις αρχές του 2021, μετά την επικύρωσή της από 50 και πλέον χώρες, και παρότι παρατάθηκε για πέντε χρόνια η ρωσοαμερικανική συνθήκη START, η κατάσταση επιδεινώθηκε ήδη τα τελευταία χρόνια, τονίζει το SIPRI, εν μέσω των ανησυχιών για το ιρανικό πρόγραμμα πυρηνικής ενέργειας και την ανάπτυξη υπερηχητικών πυραύλων, ακόμη πιο δύσκολο να αναχαιτιστούν. Η μείωση του συνολικού αριθμού των όπλων εξάλλου δεν οφείλεται παρά στην καταστροφή ρωσικών και αμερικανικών πυρηνικών κεφαλών «που είχαν αποσυρθεί από την υπηρεσία πολλά χρόνια πριν» και ο αριθμός των όπλων που θεωρούνται επιχειρησιακά παραμένει «συγκριτικά σταθερός». Σύμφωνα με τις νεότερες εκτιμήσεις του SIPRI, η Ρωσία παραμένει η χώρα με το μεγαλύτερο πυρηνικό οπλοστάσιο στον κόσμο, διέθετε 5.997 κεφαλές (–280 σε έναν χρόνο), ανεπτυγμένες, αποθηκευμένες ή προς καταστροφή στις αρχές του 2022. Σχεδόν 1.600 από αυτές είναι επιχειρησιακές, εκτιμά το Ινστιτούτο. Οι ΗΠΑ διαθέτουν 5.428 κεφαλές (–120), αλλά περισσότερα ανεπτυγμένα πυρηνικά όπλα (1.750). Ακολουθούν η Κίνα (350), η Γαλλία (290), η Βρετανία (225), το Πακιστάν (165), η Ινδία (160) και το Ισραήλ (90), η μοναδική χώρα από τις εννέα που δεν παραδέχεται επίσημα πως διαθέτει πυρηνικά όπλα. Σε ό,τι αφορά τη Βόρεια Κορέα, το SIPRI υπολογίζει για πρώτη φορά ότι το καθεστώς του Κιμ Γιονγκ Ουν διαθέτει 20 πυρηνικές κεφαλές. Η Πιονγκγιάνγκ διαθέτει επαρκή ποσότητα σχάσιμου υλικού για να κατασκευάσει άλλες περίπου πενήντα. Παρά τις διπλωματικές ανακοινώσεις, «όλα τα κράτη που είναι εφοδιασμένα με πυρηνικά όπλα αυξάνουν ή εκσυγχρονίζουν τα οπλοστάσιά τους και τα περισσότερα σκληραίνουν τη ρητορική τους για αυτά και για τον ρόλο των πυρηνικών όπλων στις στρατιωτικές στρατηγικές τους», τονίζει το SIPRI. «Στην Κίνα, βρίσκεται σε εξέλιξη μεγάλη αύξηση του πυρηνικού οπλοστασίου, με δορυφορικές εικόνες να υποδεικνύουν την κατασκευή 300 και πλέον νέων σιλό πυραύλων», σημειώνει το ινστιτούτο. Σύμφωνα με το αμερικανικό Πεντάγωνο, το Πεκίνο ενδέχεται να διαθέτει 700 πυρηνικές κεφαλές περί το 2027. Σύμφωνα με το ΑΠΕ-ΜΠΕ, η Βρετανία ανακοίνωσε τον περασμένο χρόνο ότι θα αυξήσει την οροφή του πυρηνικού της οπλοστασίου και ότι δεν θα δημοσιοποιεί πλέον τον αριθμό των πυρηνικών όπλων της που είναι επιχειρησιακά. Η Γαλλία άρχισε εξάλλου το 2021 νέο πρόγραμμα πυρηνικών υποβρυχίων, ενώ Ινδία, Πακιστάν και Ισραήλ μοιάζουν επίσης να αναπτύσσουν τα οπλοστάσιά τους, κατά το SIPRI. Ακολουθήστε το News247.gr στο Google News και μάθετε πρώτοι όλες τις ειδήσεις	news247
11	Ρωσία: Ο Πούτιν συνέκρινε την πολιτική του με εκείνη του Μεγάλου Πέτρου	" Ο πρόεδρος Πούτιν συνέκρινε την πολιτική του με την πολιτική του Μεγάλου Πέτρου που ""επέστρεψε στη χώρα τα εδάφη που της ανήκαν""."	                        ΚΟΣΜΟΣ	Βλαντίμιρ Πούτιν	https://www.news247.gr/img/9925/9660815/430000/w660/660/poutin.jpg	2022-06-09 23:34	Ο πρόεδρος της Ρωσίας Βλαντίμιρ Πούτιν συνέκρινε την πολιτική του με εκείνη του Μεγάλου Πέτρου, όταν ο τσάρος πολεμούσε τη Σουηδία και εισέβαλε στα εδάφη της, καθώς και στη Φινλανδία, ένα μέρος της Εσθονίας και τη Λετονία. «Μόλις επισκεφθήκαμε μια έκθεση αφιερωμένη στα 350 χρόνια από τη γέννηση του Μεγάλου Πέτρου. Είναι συγκλονιστικό, όμως σχεδόν τίποτα δεν άλλαξε (…) Ο Πέτρος ο Μέγας διεξήγαγε τον Μεγάλο Βόρειο Πόλεμο επί 21 χρόνια. Θα είχε κανείς την εντύπωση πως όταν ήταν σε πόλεμο με τη Σουηδία, πήρε κάτι από αυτούς. Δεν τους πήρε τίποτα, επέστρεψε (στη Ρωσία) ό,τι ήταν δικό της», είπε ο Πούτιν μιλώντας σε νέους επιχειρηματίες στη Μόσχα. «Όταν ίδρυσε μια νέα πρωτεύουσα (σ.σ. την Αγία Πετρούπολη) καμία από τις χώρες της Ευρώπης δεν αναγνώριζε αυτό το έδαφος ως ρωσικό. Όλοι το θεωρούσαν μέρος της Σουηδίας. Όμως εξ αμνημονεύτων χρόνων ζούσαν εκεί Σλάβοι, δίπλα στους Φινοουγγρικούς λαούς. Ξαναπήρε πίσω και ενίσχυσε» τα εδάφη αυτά, πρόσθεσε. «Προφανώς, επαφίεται σε εμάς να ξαναπάρουμε πίσω (ό,τι ανήκει στη Ρωσία) και να την ενισχύσουμε», συνέχισε, προφανώς αναφερόμενος στη ρωσική εισβολή στην Ουκρανία. «Ναι, υπήρξαν εποχές στην ιστορία της χώρας μας που υποχρεωθήκαμε να υποχωρήσουμε, όμως μόνο για να ανασυγκροτήσουμε τις δυνάμεις και να προχωρήσουμε προς τα εμπρός», κατέληξε. Ο Μέγας Πέτρος, ένας απολυταρχικός και ταυτόχρονα εκσυγχρονιστής ηγεμόνας, κυβέρνησε επί 43 χρόνια και έδωσε το όνομά του σε μια νέα πρωτεύουσα, την Αγία Πετρούπολη –απ’ όπου κατάγεται ο Πούτιν– την οποία έχτισε σε εδάφη που κατέλαβε από τους Σουηδούς. Η ήττα της Σουηδίας στον Μεγάλο Βόρειο Πόλεμο (1700-1721) κατέστησε τη Ρωσία την κυριότερη δύναμη στη Βαλτική και σημαντικό παράγοντα που επηρέαζε τις ευρωπαϊκές υποθέσεις. Ακολουθήστε το News247.gr στο Google News και μάθετε πρώτοι όλες τις ειδήσεις	news247
12	"Ναβάλνι: Κατηγορεί τη Google και τη Meta ""για το δώρο που παρέχουν στον Πούτιν"""	"Τα ""βέλη"" του κατά της Google και της Meta έστρεψε ο Αλεξέι Ναβάλνι μέσα από τις φυλακές. Κατηγορεί τις εταιρείες ότι η διακοπή των διαφημίσεών τους στη Ρωσία ήταν ""ένα μεγαλειώδες δώρο στον Πούτιν""."	                        ΚΟΣΜΟΣ	Αλεξέι Ναβάλνι	https://www.news247.gr/img/7785/9660652/611000/w660/660/navalni.jpg	2022-06-09 18:15	"Ο φυλακισμένος ηγέτης της ρωσικής αντιπολίτευσης Αλεξέι Ναβάλνι κατηγόρησε τις εταιρείες Google και Meta Platforms Inc επειδή διέκοψαν την διαφήμιση, κάνοντας κατ' αυτόν τον τρόπο ένα βήμα που, όπως είπε, υπονόμευσε την αντιπολίτευση και συνεπώς ήταν ένα δώρο στον πρόεδρο Βλαντίμιρ Πούτιν. Ο Ναβάλνι, μακράν ο σημαντικότερος ηγέτης της ρωσικής αντιπολίτευσης, παρουσιάζει τη Ρωσία του Πούτιν ως ένα δυστοπικό κράτος που διοικείται από κλέφτες και εγκληματίες, όπου το λάθος θεωρείται σωστό και οι δικαστές είναι στην πραγματικότητα εκπρόσωποι μιας καταδικασμένης χώρας όπου κυριαρχεί η ανομία. Σε γραπτή ομιλία του στη Σύνοδο Κορυφής για τη Δημοκρατία στην Κοπεγχάγη, ο Ναβάλνι, ο οποίος βρίσκεται σήμερα σε ρωσική φυλακή, δήλωσε ότι η τεχνολογία χρησιμοποιείται από το κράτος για να συλλαμβάνονται αντιφρονούντες, αλλά παράλληλα δίνει επίσης την ευκαιρία να φτάσει κανείς στην αλήθεια. «Το Διαδίκτυο μάς δίνει τη δυνατότητα να παρακάμπτουμε τη λογοκρισία», δήλωσε ο Ναβάλνι στην ομιλία του, αντίγραφο της οποίας αναρτήθηκε στο επίσημο ιστολόγιό του. «Ωστόσο, την ίδια στιγμή, η Google και η Meta, σταματώντας την διαφήμισή τους στη Ρωσία, στέρησαν από την αντιπολίτευση τη δυνατότητα να διεξάγει αντιπολεμικές εκστρατείες, κάνοντας ένα μεγαλειώδες δώρο στον Πούτιν». ""Σιωπή"" από τις δύο εταιρείες Ούτε η Google ούτε η Meta ανταποκρίθηκαν αμέσως σε αίτημα για σχολιασμό των αναφορών του Ναβάλνι. Και οι δύο εταιρείες διέκοψαν τη διαφήμιση που στόχευε σε χρήστες στη Ρωσία τον Μάρτιο, λίγες ημέρες μετά την εισβολή της Ρωσίας στην Ουκρανία. Ο Ναβάλνι κέρδισε το θαυμασμό της ετερόκλητης ρωσικής αντιπολίτευσης για την εκούσια επιστροφή του στη Ρωσία το 2021 από τη Γερμανία, όπου είχε υποβληθεί σε θεραπεία μετά την απόπειρα δηλητηρίασής του με νευροτοξικό παράγοντα στη Σιβηρία, όπως έδειξαν οι εργαστηριακές εξετάσεις που πραγματοποιήθηκαν στην Δύση. Το Κρεμλίνο έχει επανειλημμένα απορρίψει τους ισχυρισμούς του Ναβάλνι σχετικά με τον Πούτιν, ο οποίος, όπως λέει, έχει κερδίσει πολλές εκλογές στη Ρωσία από το 2000 και παραμένει μακράν ο πιο δημοφιλής πολιτικός της χώρας. Έχει απορρίψει τον ισχυρισμό του Ναβάλνι ότι η Ρωσία τον δηλητηρίασε. Ο Ναβάλνι, ένας πρώην δικηγόρος που έγινε γνωστός πριν από περισσότερο από μια δεκαετία διακωμωδώντας την ελίτ του Πούτιν και ισχυριζόμενος ότι η διαφθορά έχει πάρει τεράστιες διαστάσεις, δήλωσε ότι οι τιτάνες της Silicon Valley έχουν να απαντήσουν σε πολλά ερωτήματα. Θα πρέπει να αποφασίσουν, είπε, αν είναι πραγματικά «ουδέτερες πλατφόρμες» και αν οι χρήστες στις δημοκρατίες θα πρέπει να λειτουργούν με τους ίδιους κανόνες με τους χρήστες στις καταπιεστικές κοινωνίες. «Πώς θα πρέπει το διαδίκτυο να αντιμετωπίζει τις κυβερνητικές οδηγίες, δεδομένου ότι η Νορβηγία και η Ουγκάντα φαίνεται να έχουν ελαφρώς διαφορετικές ιδέες για τον ρόλο του διαδικτύου και της δημοκρατίας;» διερωτήθηκε ο Ναβάλνι. «Αγαπάμε την τεχνολογία. Αγαπάμε τα μέσα κοινωνικής δικτύωσης. Θέλουμε να ζούμε σε μια ελεύθερη κοινωνία της πληροφορίας. Ας σκεφτούμε λοιπόν πώς θα εμποδίσουμε τους κακούς να χρησιμοποιήσουν την κοινωνία της πληροφορίας για να οδηγήσουν τα έθνη τους και όλους εμάς στον Μεσαίωνα». Ακολουθήστε το News247.gr στο Google News και μάθετε πρώτοι όλες τις ειδήσεις"	news247
13	"Ουκρανία: Μαίνεται η μάχη για το Σεβεροντονέτσκ - ""Βιβλίο Εκτελεστών"" εγκαινιάζει το Κίεβο"	Ενώ η Μόσχα υποστηρίζει πως έχει απελευθερώσει τις κατοικημένες περιοχές, το Κίεβο αναφέρει πως αντιμετωπίζει με επιτυχία την επίθεση των Ρώσων στο Σεβεροντονέτσκ. Τουλάχιστον 1.000 αιχμάλωτοι πολέμου έχουν μεταφερθεί στη Ρωσία.	                        ΚΟΣΜΟΣ	Εκπαίδευση ουκρανικών πολιτοφυλακών έξω από το Κίεβο	https://www.news247.gr/img/2337/9658791/903000/w660/660/oukrania.jpg	2022-06-08 11:25	"Σφοδρές μάχες εξακολουθούν να μαίνονται σήμερα για τον έλεγχο του Σεβεροντονέτσκ, στην ανατολική Ουκρανία, με τη Μόσχα να ισχυρίζεται ότι έχει «απελευθερώσει» τις κατοικημένες περιοχές και τον Ουκρανό πρόεδρο Βολοντίμιρ Ζελένσκι να εξαίρει την «ηρωική» υπεράσπιση της πόλης αυτής στο Ντονμπάς. Οι Ρώσοι αναφέρουν ότι έχουν «απελευθερώσει πλήρως» τις κατοικημένες περιοχές αυτή της στρατηγικής σημασίας πόλης για τον έλεγχο όλης της κοιλάδας του Ντονμπάς. «Η κατάληψη της βιομηχανικής ζώνης και των γειτονικών περιοχών συνεχίζεται», διαβεβαίωσε σε μια σπάνια ενημέρωση που μεταδόθηκε από την τηλεόραση ο Ρώσος υπουργός Άμυνας Σεργκέι Σοϊγκού. Τις δηλώσεις του αμφισβήτησε το Κίεβο. «Δεν ελέγχουν την πόλη», απάντησε λίγες ώρες αργότερα σε μήνυμά του στο Telegram ο Σέργκι Γκαϊντάι, κυβερνήτης της επαρχίας Λουχάνσκ, η οποία μαζί με το Ντονέτσκ αποτελούν το Ντονμπάς. Ωστόσο παραδέχθηκε ότι «είναι πολύ δύσκολο να κρατήσουμε το Σεβεροντονέτσκ», κάνοντας λόγο για μια «αδύνατη αποστολή». «Ο εχθρός, ο ρωσικός στρατός, έχει κινητοποιήσει όλες τις δυνάμεις, όλους τους έφεδρους, για να κόψουν τον μεγάλο δρόμο που ενώνει το Λισιτσάνσκ με το Μπάχμουτ προκειμένου να καταλάβουν το Σεβεροντονέτσκ. Βομβαρδίζουν σφοδρά το Λισιτσάνσκ», τόνισε ο Γκαϊντάι. Οι ουκρανικές δυνάμεις μπορεί να χρειαστεί να αποσυρθούν σε ισχυρότερες θέσεις στο Σεβεροντονέτσκ Ο ουκρανικός στρατός μπορεί να χρειαστεί να αποσυρθεί σε ισχυρότερες θέσεις στην πόλη Σεβεροντονέτσκ, στην ανατολική Ουκρανία, αλλά δεν θα παραδώσει την πόλη, δήλωσε ο περιφερειάρχης της Λουχάνσκ, στην οποία βρίσκεται η πόλη αυτή. Χθες, Τετάρτη, μαίνονταν εκεί σφοδρές μάχες, πρόσθεσε ο Σέρχιι Γκαϊντάι, σημειώνοντας ότι η Ουκρανία αναμένει πως η Ρωσία θα εντείνει τους βομβαρδισμούς της στο Σεβεροντονέτσκ. Ο Γκαϊντάι πρόσθεσε ότι η Ρωσία θα διεξαγάγει τεράστια επίθεση εκεί, καθώς η Μόσχα έχει επικεντρώσει στην περιοχή αυτή όλες της τις προσπάθειες. Ζητούν περισσότερα όπλα Οι πόλεις Σεβεροντονέτσκ και Λισιτσάνσκ, που χωρίζονται από ένα ποτάμι, είναι οι τελευταίες που βρίσκονται υπό τον έλεγχο της Ουκρανίας στην επαρχία Λουχάνσκ. Η κατάληψή τους θα ανοίξει στους Ρώσους τον δρόμο προς το Κραματόρσκ, τη μεγάλη πόλη του Ντονέτσκ. Από την πλευρά του ο Ουκρανός πρόεδρος Βολοντίμιρ Ζελένσκι διαβεβαίωσε στο καθημερινό του διάγγελμα χθες Τρίτη το βράδυ ότι «η κατάσταση στο μέτωπο δεν μεταβλήθηκε σημαντικά τις προηγούμενες 24 ώρες», ενώ πρόσθεσε ότι «η ηρωική υπεράσπιση του Ντονμπάς συνεχίζεται». «Γίνεται αισθητό ότι οι δυνάμεις κατοχής δεν πίστευαν ότι η αντίσταση του στρατού μας θα είναι τόσο ισχυρή και τώρα προσπαθούν να φέρουν νέες δυνάμεις στο Ντονμπάς», σημείωσε ο Ουκρανός πρόεδρος. Για τον λόγο αυτό οι Ουκρανοί στρατιώτες «έχουν άμεση ανάγκη βαρέα όπλα τα οποία θα μπορούσαν να αντιμετωπίσουν το πυροβολικό του εχθρού», επεσήμανε ο Γκαϊντάι, ζητώντας «δυτικό πυροβολικό». Το Κίεβο ισχυρίζεται ότι έχει καταφέρει μεγάλες απώλειες στους Ρώσους. «Περισσότεροι από 31.000 Ρώσοι στρατιώτες έχουν σκοτωθεί στην Ουκρανία», δήλωσε ο Ζελένσκι χθες. «Από τις 24 Φεβρουαρίου η Ρωσία πληρώνει για αυτό τον εντελώς παράλογο πόλεμο με σχεδόν 300 ζωές στρατιωτών καθημερινά. Όμως θα έρθει η μέρα, ακόμη και για τη Ρωσία, που ο αριθμός των απωλειών θα είναι απαράδεκτος». Κανένας απολογισμός δεν μπορεί να επιβεβαιωθεί ανεξάρτητα, ωστόσο χθες Τρίτη ο επικεφαλής των φιλορώσων αυτονομιστών ανταρτών επιβεβαίωσε τον θάνατο ενός Ρώσου στρατηγού, του Ρομάν Κουτούζοφ. ""Βιβλίο εκτελεστών"" Ο Ουκρανός πρόεδρος, Βολοντίμιρ Ζελένσκι ανακοίνωσε ότι η Ουκρανία θα εγκαινιάσει ένα «Βιβλίο εκτελεστών», ένα σύστημα για να συγκεντρώνει στοιχεία για τα εγκλήματα πολέμου που διαπράττουν οι Ρώσοι. Οι Ουκρανοί εισαγγελείς αναφέρουν ότι μετά την εισβολή της Ρωσίας έχουν καταγράψει περισσότερα από 1.200 φερόμενα εγκλήματα πολέμου στα οποία εμπλέκονται περισσότεροι από 600 ύποπτοι. «Την επόμενη εβδομάδα θα ξεκινήσει μια ειδική έκδοση, ‘Το Βιβλίο των Εκτελεστών’, ένα σύστημα για να συγκεντρώνονται στοιχεία σχετικά με εγκληματίες πολέμου, εγκληματίες του ρωσικού στρατού», εξήγησε ο Ουκρανός πρόεδρος. Ο Ζελένσκι εκτίμησε ότι αυτό θα αποτελέσει βασικό στοιχείο της δέσμευσής του να λογοδοτήσουν οι Ρώσοι στρατιωτικοί που έχουν διαπράξει, όπως καταγγέλλει το Κίεβο, φόνους, βιασμούς και λεηλασίες. «Αυτά είναι συγκεκριμένα στοιχεία για συγκεκριμένα πρόσωπα, ένοχα για συγκεκριμένα, σκληρά εγκλήματα κατά Ουκρανών», τόνισε, επικαλούμενος τη Μπούτσα, το προάστιο του Κιέβου, όπου ερευνητές εντόπισαν στοιχεία για μαζικές εκτελέσεις. Χάρκοβο: Τρεις νεκροί σε βομβαρδισμούς του πυροβολικού της Ρωσίας Τουλάχιστον τρεις άνθρωποι σκοτώθηκαν και άλλοι έξι τραυματίστηκαν σε βομβαρδισμούς του ρωσικού πυροβολικού στην περιφέρεια του Χαρκόβου, στην ανατολική Ουκρανία, σύμφωνα με τον περιφερειάρχη Ολέχ Σινεχούμποφ. Επλήγη η πόλη Χάρκοβο και αρκετά κοντινά χωριά, ανέφερε ο αξιωματούχος μέσω Telegram. Υποστήριξε ότι «ο εχθρός δεν μπορεί να σπάσει την αντίσταση των υπερασπιστών μας» και γι’ αυτό «οι δυνάμεις κατοχής επιδίδονται σε τρομοκρατικές ενέργειες, ρίχνουν εναντίον άοπλων ανθρώπων». Στην κοινότητα Μπαστάνκα, στη νότια περιφέρεια Μικολάιφ, δύο άνθρωποι σκοτώθηκαν και άλλοι τρεις τραυματίστηκαν σε ρωσικές πυραυλικές επιθέσεις, ανέφερε η τοπική εισαγγελία. Στην πόλη Μικολάιφ, πρωτεύουσα της ομώνυμης περιφέρειας, ακούστηκαν εκρήξεις, μετέδωσαν ουκρανικά ΜΜΕ. Τουλάχιστον 1.000 αιχμάλωτοι πολέμου μετήχθησαν στη Ρωσία Πάνω από χίλιοι αιχμάλωτοι πολέμου, ουκρανοί στρατιωτικοί και ξένοι «μισθοφόροι», που είχαν πέσει στα χέρια των ρωσικών δυνάμεων στη χαλυβουργία Αζοφστάλ της Μαριούπολης, μετήχθησαν στη Ρωσία για να περάσουν από δίκη, μετέδωσε χθες Τρίτη το βράδυ το ρωσικό κρατικό πρακτορείο ειδήσεων TASS. Οι ξένοι «μισθοφόροι» είναι περίπου εκατό, διευκρίνισε το πρακτορείο, σύμφωνα με το οποίο αναμένεται να μεταχθούν και άλλοι αιχμάλωτοι πολέμου από τη Μαριούπολη στη Ρωσία σύντομα. Τουλάχιστον 2.400 ουκρανοί μαχητές παραδόθηκαν στον στρατό της Ρωσίας στα τέλη Μαΐου, έπειτα από εβδομάδες σφοδρών μαχών στη γιγαντιαία χαλυβουργία Αζοφστάλ, στο λιμάνι της Μαριούπολης. Η ουκρανική πολιτική ηγεσία λέει πως ανησυχεί ότι οι αιχμάλωτοι πολέμου μπορεί να υποστούν βασανιστήρια ή ακόμη και να δολοφονηθούν από τους Ρώσους. Η Μόσχα διατείνεται ότι ανάμεσα στους στρατιωτικούς και στους «μισθοφόρους» είναι πολλοί νεοναζί, κάτι που το Κίεβο και η Δύση αρνούνται. Η ουκρανική πολιτική ηγεσία θέλει να υπάρξει ανταλλαγή ρώσων αιχμαλώτων πολέμου με τους πολεμιστές που παραδόθηκαν στην Αζοφστάλ. Ωστόσο, ορισμένοι ρώσοι κοινοβουλευτικοί έχουν απαιτήσει κάποιοι τουλάχιστον από αυτούς να προσαχθούν σε δίκες. Η είδηση ενδέχεται να υπονομεύσει ακόμη περισσότερο τις ειρηνευτικές συνομιλίες των δύο αντιμαχόμενων χωρών, που βρίσκονταν ήδη σε νεκρό σημείο. Η Παγκόσμια Τράπεζα εγκρίνει επιπλέον βοήθεια 1,49 δισεκ. δολαρίων Το διοικητικό συμβούλιο της Παγκόσμιας Τράπεζας ενέκρινε χθες Τρίτη επιπρόσθετη χρηματοδότηση 1,49 δισεκ. δολαρίων στην Ουκρανία, για να επιτρέψει στην κυβέρνηση να καταβάλει τους μισθούς των δημοσίων λειτουργών και των εργαζομένων στις κοινωνικές υπηρεσίες. Η νέα χρηματοδότηση αυξάνει σε πάνω από 4 δισεκ. δολάρια τις χορηγήσεις της Παγκόσμιας Τράπεζας στο Κίεβο. Την 8η Μαρτίου, ο διεθνής χρηματοπιστωτικός θεσμός της Ουάσινγκτον ενέκρινε τη χορήγηση χρηματοδότησης τριών δισεκ. δολαρίων και την άμεση εκταμίευση 489 εκατ. δολαρίων. Έχουν εκταμιευθεί ως αυτό το στάδιο ποσό σχεδόν 2 δισεκ. δολαρίων, διευκρίνισε η Παγκόσμια Τράπεζα στο δελτίο Τύπου που δημοσιοποίησε. Πρόσθεσε ότι η νέα χρηματοδότηση έχει τριτεγγυήτριες χώρες τη Βρετανία, την Ολλανδία, τη Λιθουανία και τη Λετονία. Δεν ξεκαθάρισε αν πρόκειται για δωρεά ή δανεισμό. Ανέφερε πάντως ότι σκοπός της χορήγησης είναι να ωφεληθούν «οι απλοί πολίτες» και ότι η χρηματοδότηση θα κατευθυνθεί σε τομείς όπως «η ύδρευση, η αποχέτευση, η θέρμανση, η ηλεκτροδότηση, η ενεργειακή αποδοτικότητα, το οδικό δίκτυο, η κοινωνική προστασία, η παιδεία και η υγεία». Η διατήρηση των ουκρανικών κυβερνητικών θεσμών σε λειτουργία θα αποτελέσει «το θεμέλιο της ανάκαμψης και της ανοικοδόμησης». Ο στρατός της Ρωσίας προχώρησε σε εισβολή στην επικράτεια της Ουκρανίας την 24η Φεβρουαρίου. Ο πόλεμος βύθισε τη χώρα σε ύφεση και ανάγκασε εκατομμύρια πολίτες να εγκαταλείψουν τα σπίτια τους. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
14	Μέρκελ: Τάσσεται υπέρ του εξοπλισμού της Ουκρανίας - Δεν απολογείται για την πολιτική της με Πούτιν	Σε μια σειρά ερωτήσεων σχετικά με την ρωσική επίθεση στην Ουκρανία, τον Βλάντιμιρ Πούτιν, αλλά και για την Συμφωνία του Μινσκ, κλήθηκε να απαντήσει η πρώην καγκελάριος της Γερμανίας, Άγγελα Μέρκελ.	                        ΚΟΣΜΟΣ	Άνγκελα Μέρκελ	https://www.news247.gr/img/3236/9427978/170000/w660/660/merkel.jpg	2022-06-08 08:46	"Η πρώην καγκελάριος της Γερμανίας Άγγελα Μέρκελ καταδίκασε χθες Τρίτη το βράδυ την επίθεση της Ρωσίας στην Ουκρανία, εξέφρασε την εμπιστοσύνη της στους χειρισμούς του διαδόχου της Όλαφ Σολτς, απέρριψε ωστόσο την υπόθεση ότι η ίδια άσκησε πολιτική κατευνασμού έναντι του ρώσου προέδρου Βλαντίμιρ Πούτιν. Αρνήθηκε επίσης να ζητήσει συγγνώμη τόσο για τις Συμφωνίες του Μινσκ, όσο και για τον αποκλεισμό της Ουκρανίας από το ΝΑΤΟ. Αυτή που η Μόσχα αποκαλεί «ειδική στρατιωτική επιχείρηση» στην Ουκρανία είναι «βάναυση επίθεση, η οποία παραβιάζει το διεθνές δίκαιο και για την οποία δεν υπάρχει καμία δικαιολογία», τόνισε η κυρία Μέρκελ κατά τη διάρκεια συνέντευξης διάρκειας 100΄ που παραχώρησε σε δημοσιογράφο του περιοδικού Der Spiegel στη σκηνή του θεάτρου Berliner Ensemble, εμβληματικής σκηνής του πρώην ανατολικού Βερολίνου. Η πρώην καγκελάριος, κληθείσα να απαντήσει εάν θα μπορούσε ασκώντας διαφορετική πολιτική να είχε αποτρέψει τον σημερινό πόλεμο στην Ουκρανία, δήλωσε ευθέως: «Δεν κατηγορώ τον εαυτό μου». «Δεν ήταν δυνατό να δημιουργηθεί αρχιτεκτονική ασφαλείας που θα μπορούσε να είχε αποτρέψει» την επίθεση, εξήγησε. Η κυρία Μέρκελ υπερασπίστηκε ακόμη πτυχές της πολιτικής της οι οποίες επικρίνονται σήμερα, όπως οι Συμφωνίες του Μινσκ. «Θα μπορούσε κανείς να είχε κάνει περισσότερα για να αποτρέψει μια τέτοια τραγωδία; Θεωρώ ότι αυτή η υπόθεση είναι ήδη μεγάλη τραγωδία. Θα μπορούσε να είχε αποτραπεί; Φυσικά, συνεχίζω να κάνω κι εγώ αυτές τις ερωτήσεις στον εαυτό μου», παραδέχθηκε. Η Άγγελα Μέρκελ δέχθηκε ερώτηση από τον πρέσβη της Ουκρανίας στο Βερολίνο, Αντρίι Μέλνικ, ο οποίος ήθελε να μάθει πώς τοποθετείται η πρώην καγκελάριος όσον αφορά την κατηγορία που της προσάπτει πως άσκησε κατευναστική πολιτική έναντι της Ρωσίας. «Δεν είναι αυτή η άποψή μου. Αν αποτύχει η διπλωματία, δεν σημαίνει ότι ήταν λάθος», απάντησε χαρακτηριστικά. ""Εάν η Ουκρανία είχε γίνει μέλος του ΝΑΤΟ η κατάσταση θα είχε κλιμακωθεί"" «Αν δεν είχε επιτευχθεί τότε η Συμφωνία του Μινσκ, η κατάσταση θα είχε πραγματικά κλιμακωθεί. Το ίδιο θα ίσχυε εάν η Ουκρανία είχε γίνει μέλος του ΝΑΤΟ», επιχειρηματολόγησε η πρώην καγκελάριος, θυμίζοντας ότι η Ουκρανία τότε ήταν διαφορετική χώρα, πολιτικά διχασμένη, με μεγάλη επιρροή ολιγαρχών. Επιπλέον, τόνισε, η ένταξή της στο NATO θα ισοδυναμούσε για τον Βλαντίμιρ Πούτιν, με κήρυξη πολέμου. «Δεν θεωρώ ότι ήταν λάθος και δεν θα ζητήσω συγγνώμη για αυτό (...) Μετά την Κριμαία, χρειάστηκε να συζητήσουμε έξι μήνες για την επέκταση των κυρώσεων. Και πολλοί ζητούσαν να τις κάνουμε πιο ελαφριές (...) Η Συμφωνία του Μινσκ το 2015 μπορεί να μην ανταποκρινόταν απολύτως στα συμφέροντα της Ουκρανίας, αλλά είχε στόχο να τερματίσει την ένοπλη σύρραξη στην ανατολική Ουκρανία. Αυτό δεν επιτεύχθηκε», ανέφερε και έκρινε ότι έπρεπε να είχαν επιβληθεί από τότε πιο αυστηρές κυρώσεις. Υπενθύμισε πάντως ότι το κόμμα της (CDU) ήταν το μόνο που είχε συμπεριλάβει στο προεκλογικό του πρόγραμμα τον στόχο της επένδυσης του 2% του ΑΕΠ στην άμυνα: «Μόνο αυτή τη γλώσσα καταλαβαίνει (σ.σ. ενν. ο Βλαντίμιρ Πούτιν)». Σε ό,τι αφορά τη σχέση της με τον ρώσο πρόεδρο, με τον οποίο, όπως είπε, συζητήσουν συνήθως στα γερμανικά, καθώς «εκείνος μιλάει καλύτερα γερμανικά από ό,τι εγώ ρωσικά», η Άγγελα Μέρκελ δήλωσε ότι σε όλη τη διάρκεια της θητείας της ανησυχούσε για τις συνέπειες της κατάρρευσης της Σοβιετικής Ένωσης. Όπως είπε, το 2007, σε επίσκεψή της στο Σότσι, ο κ. Πούτιν είχε περιγράψει την κατάρρευση της ΕΣΣΔ ως τη μεγαλύτερη καταστροφή του 20ού αιώνα. Εκείνη είχε αντιτείνει πως ήταν η ευτυχέστερη στιγμή στη ζωή της, διότι απέκτησε την ελευθερία να κάνει αυτό που ήθελε. «Ήταν ξεκάθαρο ότι υπήρχε διαφωνία. Και αυτή η διαφωνία οφειλόταν σε εντελώς διαφορετική αντίληψη για τον κόσμο, η οποία συνέχισε να αναπτύσσεται. Δεν ήταν δυνατό να τελειώσει εκεί ο Ψυχρός Πόλεμος (...). Ο Πούτιν βλέπει ολόκληρη τη Δύση ως εχθρό του, θεωρεί ότι τον εξευτελίζει διαρκώς (...)». ""Ο Πουτιν θεωρεί την δημοκρατία λάθος"" «Έχουμε εντελώς διαφορετική αντίληψη αξιών. Θεωρεί τη δημοκρατία λάθος», υπογράμμισε η πρώην καγκελάριος και ξεκαθάρισε ότι δεν συμμερίζεται καθόλου αυτές τις απόψεις, όμως «γνώριζα πώς σκέφτεται και θεωρούσα ότι προς το συμφέρον της χώρας μου ήταν να βρούμε τρόπο συνύπαρξης». Ερωτηθείσα για το πολυσυζητημένο περιστατικό με την παρουσία του σκύλου του ρώσου προέδρου σε συνάντηση με την καγκελάριο παρότι είναι γνωστός ο φόβος της για τα σκυλιά, η Άγγελα Μέρκελ σχολίασε χαριτολογώντας: «Η γερμανίδα καγκελάριος οφείλει να είναι γενναία, ακόμη και με ένα σκυλί». Ερωτηθείσα αν θεωρεί τον Βλαντίμιρ Πούτιν τρελό, σημειώνει ότι «αξίζει τον κόπο να δώσουμε βάση, διότι ξεπερνάει το ένα όριο μετά το άλλο». Οι προειδοποιήσεις της Μέρκελ Αναφερόμενη στην κλιμάκωση της κατάστασης στην Ουκρανία, η κυρία Μέρκελ αποκάλυψε ότι τον Ιούνιο του 2021, όταν ο πρόεδρος των ΗΠΑ Τζο Μπάιντεν συναντήθηκε με τον ρώσο πρόεδρο, εκείνη είπε στον γάλλο πρόεδρο Εμανουέλ Μακρόν ότι πρέπει να επιδιωχθεί ευρωπαϊκός διάλογος με τη Μόσχα. «Ένοιωθα ότι τα πράγματα δεν πήγαιναν καλά σχετικά με τις Συμφωνίες του Μινσκ. Αλλά στο εσωτερικό της ΕΕ δεν υπήρχε τότε συναίνεση για αυτό. Υπήρχε η πανδημία, στη Γαλλία θα γίνονταν εκλογές. Τότε σκέφτηκα ότι όλοι γνώριζαν πως φεύγω σύντομα. Μερικά χρόνια πριν, ίσως να το είχα καταφέρει», σημείωσε. Αναφερόμενη στην προσωπική της σχέση με τη Ρωσία, η κυρία Μέρκελ παραδέχθηκε ότι πάντα τη γοήτευε η χώρα αυτή, τόνισε ωστόσο ότι είναι σε θέση να διαχωρίσει τη Ρωσία και τον πολιτισμό της από αυτό που κάνει τώρα ο ρώσος πρόεδρος στην Ουκρανία. «Αυτό απλώς επιτείνει την τραγωδία», δήλωσε σχετικά, ενώ όταν ρωτήθηκε αν θα καλούσε και πάλι τη ρωσίδα λυρική καλλιτέχνιδα Άννα Νετρέμπκο σε δείπνο, όπως στο παρελθόν, απάντησε: «Όχι — αυτά που κάνει σε σχέση με την πολιτική, τα καταδικάζω ρητά». Η πρώην καγκελάριος σχολίασε ακόμη την κατηγορία που της προσάπτεται ότι κατά τη διάρκεια της θητείας της οι ένοπλες δυνάμεις βρέθηκαν σε «καταστροφική κατάσταση»: την απέρριψε κατηγορηματικά. «Οι ένοπλες δυνάμεις χρειάζονται ενίσχυση, αλλά καμία περαιτέρω κριτική δεν είναι δικαιολογημένη. Τα γερμανικά στρατεύματα έχουν πολύ καλή φήμη μεταξύ των εταίρων», επέμεινε. Εξήρε την απόφαση για τον εκσυγχρονισμό των ενόπλων δυνάμεων μέσω ειδικού ταμείου. Για τον αγωγό Nord Stream 2, ο οποίος εγκαταλείφθηκε από τη Γερμανία λίγο πριν τεθεί σε λειτουργία, λόγω της ρωσικής εισβολής στην Ουκρανία, η κυρία Μέρκελ παραδέχθηκε ότι είχε ενοχληθεί από τις κυρώσεις που επέβαλαν οι ΗΠΑ. «Αυτό το κάνεις με το Ιράν, όχι με έναν σύμμαχο», είχε δηλώσει τότε, είπε και περιγράφοντας τη γερμανοαμερικανική συμφωνία του περασμένου καλοκαιριού με τον όρο «κβαντικό άλμα». Σήμερα, δήλωσε, παρότι παραμένει «πολιτικό ον» και «δεν ιδιωτεύει ακριβώς», θεωρεί, όπως τόνισε, ότι δεν είναι δουλειά της να σχολιάζει την επικαιρότητα και να ασκεί κριτική στην κυβέρνηση από το περιθώριο. «Αλλά, βεβαίως, δεν είμαι ουδέτερη σε αυτή τη διένεξη». «Ελπίδα μου είναι ότι θα μπορώ, έπειτα από τέσσερις θητείες, να κάνω κάτι που θα με ευχαριστεί και ταυτόχρονα θα είναι καλό για τη χώρα», είπε ακόμη. Η κυρία Μέρκελ εκλήθη ακόμη να σχολιάσει τη δήλωση του ουκρανού πρέσβη ότι θα έπρεπε, αντί για τον ήλιο της Ιταλίας, να είχε προτιμήσει τον περασμένο Μάρτιο μια επίσκεψη στην Μπούτσα της Ουκρανίας, προκειμένου να διαπιστώσει η ίδια τις φρικαλεότητες των Ρώσων. «Αναρωτήθηκα κι εγώ αν έπρεπε να πάω στην Ιταλία», αναγνώρισε η πρώην καγκελάριος, ωστόσο συμπλήρωσε ότι την ενδιαφέρει η ιστορία της Αναγέννησης και τελικά είπε στον εαυτό της: «Κάντο!», επισημαίνοντας ότι πρέπει να καταστεί σαφές ότι δεν είναι πλέον εν ενεργεία πολιτικός και ότι για την ίδια το ταξίδι ήταν πολύ σημαντικό διότι εντασσόταν στη «διαδικασία αποχωρισμού» από την πολιτική. Η κυρία Μέρκελ αποκάλυψε επίσης ότι μετά την αποχώρηση από την πολιτική, έμεινε στα παράλια της Βαλτικής Θάλασσας, στην πρώην εκλογική της περιφέρεια, πέντε εβδομάδες, κυρίως διαβάζοντας. Εξερεύνησε μάλιστα, όπως είπε, τον κόσμο των ηχογραφημένων βιβλίων, ακούγοντας το «Μακμπέθ». Στην αρχή φοβόταν ότι θα βαρεθεί, ομολόγησε, αλλά αυτό δεν συνέβη. «Είναι όμως μύθος ότι μπορείς να αναπληρώσεις τις χαμένες ώρες ύπνου», αστειεύτηκε. Παραδέχθηκε ότι ο πόλεμος στην Ουκρανία της προκαλεί κατάθλιψη, όπως και σε πολλούς άλλους. «Είναι ωραίο συναίσθημα να έχεις αποχωρήσει επειδή αυτό ήθελες, αλλά κάπως αλλιώς φανταζόμουν την εποχή μετά τη θητεία μου», κατέληξε. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
15	Ρωσία: Έτοιμα για εξαγωγή σιτηρών τα λιμάνια της Μαριούπολης και του Μπερντιάνσκ - Να απομακρυνθούν οι νάρκες	Η Ρωσία ζητά από την Ουκρανία να αποναρκοθετήσει τα σημεία πρόσβασης στα λιμάνιά της πριν ο ρωσικός στρατός δώσει άδεια στα πλοία για να εξάγουν σιτηρά.	                        ΚΟΣΜΟΣ	Το λιμάνι της Μαριούπολης	https://www.news247.gr/img/9390/9657909/880000/w660/660/marioupoli.jpg	2022-06-07 21:10	Ο Ρώσος υπουργός Άμυνας δήλωσε σήμερα ότι τα ουκρανικά λιμάνια του Μπερντιάνσκ και της Μαριούπολης, τα οποία έχουν καταλάβει ρωσικές δυνάμεις, έχουν εκκαθαριστεί από νάρκες και είναι έτοιμα να ξεκινήσουν και πάλι τις αποστολές φορτίων σιτηρών. «Η αποναρκοθέτηση του λιμανιού της Μαριούπολης έχει ολοκληρωθεί. Λειτουργεί κανονικά και έχει υποδεχθεί τα πρώτα του εμπορικά πλοία», δήλωσε ο Σεργκέι Σοϊγκού, σε σχόλια που μεταδόθηκαν τηλεοπτικά. Οι εξαγωγές αγροτικών προϊόντων από τη νότια Ουκρανία έχουν μπλοκαριστεί από τότε που η Ρωσία εισέβαλε στη χώρα στα τέλη Φεβρουαρίου, οδηγώντας σε άνοδο τις τιμές σιτηρών. Η Ουκρανία έχει κατηγορήσει τη Ρωσία ότι κλέβει ζωτικής σημασίας προμήθειες σιτηρών --ισχυρισμούς που ο Αμερικανός υπουργός Εξωτερικών Άντονι Μπλίνκεν έχει χαρακτηρίσει «αξιόπιστους»-- ενώ η Μόσχα δηλώνει πως οι κυρώσεις της Δύσης είναι αυτές που ευθύνονται για την κατάσταση αυτή, που απειλεί να πυροδοτήσει μια παγκόσμια επισιτιστική κρίση. Ο Σοϊγκού δήλωσε επίσης σήμερα ότι ρωσικές ένοπλες δυνάμεις έχουν δημιουργήσει «τις απαραίτητες προϋποθέσεις για την πλήρη αποκατάσταση της σιδηροδρομικής σύνδεσης μεταξύ Ρωσίας, Ντονμπάς, Ουκρανίας και Κριμαίας» και έχει ξεκινήσει την παράδοση φορτίων στις ουκρανικές πόλεις της Μαριούπολης, του Μπερντιάνσκ και της Χερσώνας. Η δημιουργία ενός «χερσαίου διαδρόμου» μεταξύ Ρωσίας και της χερσονήσου της Κριμαίας, την οποία προσάρτησε η Μόσχα το 2014, αποτέλεσε σημαντικό τμήμα της στρατηγικής της Ρωσίας από τότε που ξεκίνησε η επίθεσή της. Σύμφωνα με τον Σοϊγκού, 6.489 Ουκρανοί, μέλη των δυνάμεων του στρατού, έχουν παραδοθεί στις ρωσικές δυνάμεις από τότε που ξεκίνησε αυτό που η Ρωσία χαρακτηρίζει «ειδική στρατιωτική επιχείρηση», συμπεριλαμβανομένων 126 προσώπων τις τελευταίες πέντε ημέρες. Την ίδια ώρα, το Κρεμλίνο δήλωσε ότι η Ουκρανία χρειάζεται να αποναρκοθετήσει τα σημεία πρόσβασης στα λιμάνιά της πριν ο ρωσικός στρατός δώσει άδεια στα πλοία για να εξάγουν σιτηρά. «Ο (πρόεδρος Βλαντίμιρ) Πούτιν έχει δηλώσει: η Ουκρανία πρέπει να αποναρκοθετήσει τις προσβάσεις στα λιμάνια της», δήλωσε ο εκπρόσωπος του Κρεμλίνου Ντμίτρι Πεσκόφ σε τηλεδιάσκεψη με δημοσιογράφους. «Αυτό θα επιτρέψει σε πλοία, μόλις ελεγχθούν από τον στρατό μας, να εισέλθουν στα λιμάνια, να φορτώσουν σιτηρά και με τη βοήθειά μας να προχωρήσουν σε διεθνή ύδατα». Ακολουθήστε το News247.gr στο Google News και μάθετε πρώτοι όλες τις ειδήσεις	news247
16	Έρχεται σοκ και δέος, εκτός αν μας σώσει ο... Μαδούρο!	Αν ο Πούτιν δεν σταματήσει τον πόλεμο και αν ο Μαδούρο δεν μας στείλει πετρέλαιο, το μέλλον προμηνύεται δυσοίωνο...	                        ΓΝΩΜΕΣ	Ο Νικολάς Μαδούρο	https://www.news247.gr/img/6337/9657269/324000/w660/660/maduro.jpg	2022-06-07 06:14	Οι τρομοκρατικοί όροι (σοκ και δέος, τυφώνας, τέλεια καταιγίδα κ.α), με τους οποίους χαρακτηρίζεται η τρέχουσα ενεργειακή, οικονομική και επισιτιστική κρίση, δεν είναι δικοί μας. Ούτε τους επινόησαν κάποιοι άσχετοι. Τους χρησιμοποιούν Αμερικανοί ειδικοί, οι οποίοι λένε ότι η σημερινή κρίση είναι χειρότερη από την αντίστοιχη πετρελαϊκή της δεκαετίας του ’70. Γιατί; Διότι τότε είχαμε μόνο κρίση πετρελαίου. Ενώ σήμερα έχουμε τριπλή κρίση: πετρελαίου, φυσικού αερίου και ηλεκτρικής ενέργειας. « Γι’ αυτήν την κρίση ο κόσμος είναι απογοητευτικά απροετοίμαστος», είπε ο σύμβουλος επί ενεργειακών θεμάτων του πρώην προέδρου Μπους. Και για να λένε τέτοια οι Αμερικανοί για τη χώρα τους, η οποία πλήττεται λιγότερο από το εμπάργκο στη Ρωσία, καταλαβαίνετε τι συμβαίνει με την Ευρώπη. Και τι θα πάθει ακόμη, αν δεν γίνει κάτι που θα μπορέσει να ανακόψει κάπως αυτήν την πορεία πριν μπει ο χειμώνας.  Τι θα ήταν αυτό; Οι ίδιοι οι μάντεις των κακών λένε μια διπλωματική λύση στην Ουκρανία, ο τερματισμός του πολέμου και η άρση των κυρώσεων κατά της Ρωσίας. Ποιος θα τα κάνει αυτά; Οι Αμερικανοί έχουν άλλους στόχους, να τσακίσουν οικονομικά τη Ρωσία και να πέσει ο Πούτιν. Γι’ αυτό κάνουν κινήσεις που παραπέμπουν σε μακροχρόνιο πόλεμο. Ως και σε συμφωνία με τον ορισμένο εχθρό τους, τον Μαδούρο της Βενζουέλας, έχουν έρθει. Αλλά, φυσικά, πρόκειται για αστείες ενέργειες, αφού οι πάντες γνωρίζουν ότι το πετρέλαιο αυτής της χώρας, που μπορεί να εξαχθεί, καλύπτει ελάχιστες από τις ανάγκες της Ευρώπης. Και όλα αυτά χωρίς να υπολογίζεται ακόμη το ενδεχόμενο μιας οξείας επισιτιστικής κρίσης, που θα φέρει πείνα στις πιο φτωχές περιοχές του πλανήτη. Και η Ευρώπη τι κάνει για όλα αυτά; Βολοδέρνει μεταξύ των κυρώσεων κατά της Ρωσίας και των εξαιρέσεων, που δίνει σε όσες χώρες απειλούν με βέτο. Κάτι ψελλίζουν κάπου κάπου ο Μακρόν, ο Σολτς κα ο Ντράγκι για την ανάγκη να τερματιστεί ο πόλεμος και να αποκατασταθεί κάπως η ενεργειακή ισορροπία, αλλά μέχρι εκεί. Δεν υπάρχει κανένα σχέδιο για όσα φαίνεται ότι έρχονται. Και στην Ελλάδα τι γίνεται και τι δεν γίνεται; Πρώτον, η κυβέρνηση Μητσοτάκη αυτοθαυμάζεται ότι είναι στη «σωστή πλευρά της ιστορίας». Αλλά η ενεργειακή κρίση μάς χτυπάει ανελέητα, όπως δείχνουν τα συνεχή άλματα των τιμών του ηλεκτρικού ρεύματος. Δεύτερον, γιατί συμβαίνει αυτό; Είναι μόνο εισαγόμενη η κρίση; Όχι δα. Η κυβέρνηση Μητσοτάκη έσπευσε να κάνει πρωταθλητισμό στην απολιγνιτοποίηση, χωρίς κανένα σοβαρό εναλλακτικό σχέδιο. Ανακοίνωσε ότι όλες οι μονάδες παραγωγής ρεύματος από λιγνίτη θα κλείσουν το 2028, όταν οι κουτοί Γερμανοί θα το κάνουν το 2036. Θρίαμβος ελληνικός. Τεράστια εξάρτηση από το φυσικό αέριο και όλοι καταλαβαίνουν τι σημαίνει αυτό τώρα που οι τιμές του έχουν πετάξει στα ύψη, λόγω των κυρώσεων στη Ρωσία. Όλα αυτά έγιναν χωρίς να υπάρχει κάποιο σοβαρό σχέδιο για αντικατάσταση των ορυκτών καυσίμων από Ανανεώσιμες Πηγές Ενέργειας, όπως έχουν κάνει η Ισπανία και η Πορτογαλία. Βεβαίως, τώρα που τα πράγματα έσφιξαν, επανέφεραν σε λειτουργία λιγνιτικές μονάδες, για να μην έχουμε μπλακ άουτ το καλοκαίρι με τον τουρισμό στο φουλ. Τρίτον, η Ελλάδα έχει από τις υψηλότερες τιμές ρεύματος στην Ευρώπη, επειδή η κυβέρνησή της έκανε την εξυπνάδα να περνάει η παραγωγή και προμήθειά του 100% από το περίφημο Χρηματιστήριο Ενέργειας, που εδρεύει στην Ολλανδία(οι κουτοί Γερμανοί έχουν βάλει εκεί μόνο το 30%). Έτσι, οι Έλληνες καταναλωτές, νοικοκυριά και επιχειρήσεις, είναι έρμαια των ενεργειακών αλογομούρηδων, που θησαυρίζουν χωρίς οι ευρωπαίοι πολιτικοί να τολμούν το αυτονόητο: Να βάλουν πλαφόν στις τιμές. Τέταρτον, πελαγωμένη μέσα σε όλα αυτά, η κυβέρνηση Μητσοτάκη πότε καταγγέλλει το «λαϊκισμό» της αντιπολίτευσης, που ζητάει μείωση του ΦΠΑ και πότε μεμονωμένοι υπουργοί της το αφήνουν ανοιχτό, έχοντας το ένα μάτι τους στα νούμερα των δημοσκοπήσεων. Οι οικονομικοί υπουργοί ξέρουν ότι, μετά τα 43 δισεκατομμύρια που σκορπίστηκαν στην πανδημία, για να μη χάσει η κυβέρνηση το προβάδισμα στις δημοσκοπήσεις, «δεν υπάρχει άλλος δημοσιονομικός χώρος μέχρι το τέλος του 2022». Αυτό σημαίνει ότι «λεφτά τέλος». Όμως, πρέπει να βρεθούν, διότι αλλιώς καλοκαίρι δεν βγαίνει με καταναλωτές να κραδαίνουν εξωφρενικούς λογαριασμούς ρεύματος. Και δεν θα μπορεί έτσι ο πρωθυπουργός να προκηρύξει πρόωρες εκλογές το φθινόπωρο, αν δει ότι ο χειμώνας που έρχεται θα είναι βαρύς και ασήκωτος. Έτσι, αν ο Πούτιν δεν βάλει το χέρι του για να σταματήσει ο πόλεμος και ο Μαδούρο δεν μας στείλει καραβιές πετρέλαιο (που δεν έχει…), θα τρέχουμε και δεν θα φτάνουμε… Ακολουθήστε το News247.gr στο Google News και μάθετε πρώτοι όλες τις ειδήσεις	                    Γιώργος Καρελιάς
17	"""Ξεμένει"" από μπύρες η Ρωσία: ""Συγγνώμη, ήταν το τελευταίο μπουκάλι"""	Οι κυρώσεις της Δύσης στη Ρωσία μετά την εισβολή της στην Ουκρανία, έχουν επιπτώσεις στη διαθεσιμότητα μπύρας στα μπαρ και τα εστιατόρια της χώρας. Αδειάζουν σημαντικά τα αποθέματα.	                        ΚΟΣΜΟΣ	Άδειο ποτήρι μπύρας σε μπαρ	https://www.news247.gr/img/6182/9656879/875000/w660/660/beer.jpg	2022-06-06 21:31	"«Συγγνώμη, αυτό ήταν το τελευταίο μπουκάλι τσέχικης μπύρας που είχαμε», λέει ένας σερβιτόρος σε ένα εστιατόριο στο κέντρο της Μόσχας, ένα μήνα αφότου η Ρωσία ξεκίνησε την στρατιωτική εισβολή στην Ουκρανία και η Δύση επέβαλε σαρωτικές κυρώσεις. Μετά από 100 και πλέον ημέρες από αυτό που η Ρωσία αποκαλεί ειδική στρατιωτική επιχείρηση στην Ουκρανία, το αλκοόλ ξένης προέλευσης εξακολουθεί να είναι διαθέσιμο στις παμπ της Μόσχας, αλλά τα κάποτε άφθονα αποθέματα μειώνονται. «Ορισμένες παμπ συσσώρευσαν μεγάλα αποθέματα όταν όλα ξεκίνησαν. Όμως, από όσο γνωρίζω, δεν έχουν παραγγελθεί και επιβεβαιωθεί νέες παραδόσεις μετά τις 24 Φεβρουαρίου», δήλωσε ο Αλεξάντρ Σκίρπκιν, ο οποίος διαχειρίζεται δύο μπαρ στη Μόσχα. Πολλές ξένες εταιρείες εγκατέλειψαν τη Ρωσία και το θάλασσιο εμπόριο έχει πέσει κατακόρυφα, πιέζοντας την οικονομία και επηρεάζοντας τις συνήθειες των Ρώσων που έχουν συνηθίσει σε μια πλούσια επιλογή ξένων αλκοολούχων ποτών. Προβλήματα και στην εισαγωγή λυκίσκου «Η κατάσταση για την μπύρα είναι πολύ άχαρη», είπε ο Αντόν, ένας 36χρονος ειδικός στον τομέα της πληροφορικής που εργάζεται για έναν κρατικό χρηματοοικονομικό οργανισμό στη Μόσχα. «Για να μην αναφέρω την Paulaner, την Pilsner Urquell και άλλα εύγεστες, δεν είμαι καθόλου σίγουρος αν η ρωσική μπύρα ήρθε για να μείνει. Υπάρχουν προβλήματα όχι μόνο με τις εισαγωγές μπύρας αλλά ακόμη και με τις εισαγωγές λυκίσκου», πρόσθεσε. Οι ρωσικές ζυθοποιίες εξαρτώνται σε μεγάλο βαθμό από τις εισαγωγές πρώτων υλών, όπως ο λυκίσκος. «Οι επιπλοκές με την αποστολή χρημάτων σε προμηθευτές στην Ευρώπη και την Αμερική, καθώς και η διακοπή των αλυσίδων εφοδιασμού, είναι τώρα τα δύο πιο δύσκολα ζητήματα», δήλωσε η ένωση παραγωγών μπύρας της Ρωσίας, επικαλούμενη την Beer Resource, έναν από τους μεγαλύτερους διανομείς πρώτων υλών στη Ρωσία για ζυθοποιούς. Οι μεγαλύτερες ξένες γραμμές εμπορευματοκιβωτίων στον κόσμο - συμπεριλαμβανομένων των τριών κορυφαίων MSC, Maersk, CMA CGM - ανέστειλαν προσωρινά τις αποστολές φορτίων από και προς τη Ρωσία, ενώ οι χώρες της Ευρωπαϊκής Ένωσης που μοιράζονται σύνορα με τη Ρωσία και τη Λευκορωσία έχουν απαγορεύσει την είσοδο σε φορτηγά οχήματα που είναι ταξινομημένα σε αυτές τις χώρες, σύμφωνα με το ΑΠΕ-ΜΠΕ. ""Δεν υπάρχει πια Guinness και δεν θα επιστρέψει"" «Δεν υπάρχει πια Guinness και δεν θα επιστρέψει, τουλάχιστον προς το παρόν», είπε ένας μπάρμαν στο White Hart, μια μεγάλη αγγλικού τύπου παμπ στο κέντρο της Μόσχας, δίπλα στην κεντρική τράπεζα. Πουλούσε την μαύρη μπύρα για 690 ρούβλια (10,83 δολάρια) ανά πίντα. Η Diageo, η οποία παράγει τη βότκα Smirnoff και Guinness, ξεκίνησε τη δική της διανομή στη Ρωσία το 2006 και κάποτε σημείωσε τεράστιες δυνατότητες ανάπτυξης στη χώρα. Ανέφερε τον Μάρτιο ότι ανέστειλε όλες τις εξαγωγές στη Ρωσία καθώς και την τοπική παραγωγή της μπύρας της. Αλλά η Guinness, που έχει διάρκεια ζωής ενός έτους όταν αποθηκεύεται σε βαρέλια, είναι ακόμα διαθέσιμη σε δύο παμπ εκεί κοντά, όπου οι μπάρμαν είπαν ότι πουλούσαν αποθέματα με ελάχιστες ελπίδες ότι θα αναπληρωθούν σύντομα. «Έχουμε αποθέματα που θα επαρκούν για μισό χρόνο», δήλωσε ένας εκπρόσωπος του εισαγωγέα μπύρας Nice Beer που εδρεύει σε προάστιο της Μόσχας. Σπάνιο και το σκληρό αλκοόλ εισαγωγής Το σκληρό αλκοόλ ξένης παραγωγής θα μπορούσε επίσης να γίνει σπάνιο. Οι αποθήκες είναι σχεδόν άδειες και τα εστιατόρια πουλούν παλιό απόθεμα, δήλωσε ο Σεργκέι Μιρόνοφ, διαμεσολαβητής των εστιατορίων της Μόσχας, μετέδωσε το κρατικό πρακτορείο ειδήσεων RIA. Ο πρόεδρος της Ρωσίας Βλαντίμιρ Πούτιν δήλωσε ότι οι κυρώσεις θα γυρίσουν μπούμπερανγκ στη Δύση και θα δώσουν νέες ευκαιρίες για ρωσικές εταιρείες. Καθώς οι ροές ξένων οινοπνευματωδών ποτών στερεύουν, τα μπαρ και τα καταστήματα εξετάζουν το ενδεχόμενο ντόπιας παραγωγής ποτών. «Ξεκινήσαμε να αναζητούμε εγχώριες εναλλακτικές για τις ξένες μπίρες και, ως αποτέλεσμα, η επιλογή έχει αλλάξει δραστικά. Το εισαγόμενο αλκοόλ είναι πλέον 20-50% πιο ακριβό, ενώ οι τοπικές μπίρες είναι ελαφρώς πιό φθηνές φθηνότερες από τις εισαγόμενες πριν από τις 24 Φεβρουάρίου», είπε ο Σκίρπκιν. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
18	"Ρωσία: Απειλεί με εκτόξευση του διηπειρωτικού πυραύλου ""Satan"" μετά το ""μπλόκο"" στον Λαβρόφ"	"Τρομακτική ανάρτηση από τον επικεφαλής της ρωσικής υπηρεσίας διαστήματος ""Roscosmos"". Στο ""κάδρο"" των απειλών Βουλγαρία, Ρουμανία, Μαυροβούνιο και Σουηδία."	                        ΚΟΣΜΟΣ	Ο Βλαντίμιρ Πούτιν σε εργοστάσιο πυραύλων	https://www.news247.gr/img/1842/9597058/404000/w660/660/untitled_1.jpg	2022-06-06 18:13	"Η ενέργεια της Βουλγαρίας, της Βόρειας Μακεδονίας και του Μαυροβουνίου να κλείσουν τον εναέριο χώρο τους για το αεροσκάφος του ρώσου υπουργού Εξωτερικών Σεργκέι Λαβρόφ στη Σερβία που έφερε και ματαίωση της επίσκεψης δεν έμεινε αναπάντητη από τη Μόσχα, που φαίνεται να απειλεί ""επιστρατεύοντας"" τον βαρύ οπλισμό της. Μόνο που στο ""κάδρο"" των απειλών πρόσθεσε και τη Ρουμανία, μαζί και τη Σουηδία, σε μία τρομακτική ανάρτηση που αφήνει να εννοηθεί πως τίποτα δεν μπορεί να εμποδίσει τη Ρωσία από την εκτόξευση του διηπειρωτικού βαλλιστικού πυραύλου ""Satan II"". Αυτό ανέφερε ο επικεφαλής της υπηρεσίας διαστήματος της Ρωσίας ""Roscosmos"", Ντμίτρι Ρογκόζιν, ο οποίος έβαλε στο στόχαστρο τη Βουλγαρία, τη Ρουμανία και το Μαυροβούνιο. ""Ξέρετε ποιο είναι το καλό για τον ""Sarmat"" (σ.σ. Satan 2); Δεν θα ζητήσει πτητική άδεια από δειλούς Βούλγαρους, εκδικητικούς Ρουμάνους και Μαυροβούνιους που πρόδωσαν την κοινή μας ιστορία"", έγραψε χαρακτηριστικά σε μήνυμά του στο Twitter ο Ρογκόζιν, προσθέτοντας μάλιστα πως ""το ίδιο ισχύει και για τους Σουηδούς"", οι οποίοι ετοιμάζονται να ενταχθούν στο ΝΑΤΟ.  Λαβρόφ: ""Αδιανόητο το κλείσιμο του εναερίου χώρου"" ""Το αδιανόητο συνέβη"", δήλωσε ο υπουργός Εξωτερικών της Ρωσίας Σεργκέι Λαβρόφ αναφερόμενος στο κλείσιμο του εναερίου χώρου των τριών βαλκανικών κρατών. Ο Ρώσος υπουργός Εξωτερικών δήλωσε ότι θα προσκαλέσει τον σέρβο ομόλογό του να επισκεφθεί την Μόσχα. «Το βασικό ζήτημα είναι κανείς να μην μπορεί να καταστρέψει τις σχέσεις μας με την Σερβία», πρόσθεσε. Παράλληλα το Κρεμλίνο χαρακτήρισε «εχθρική ενέργεια» την στάση των τριών χωρών. Τέτοιες ενέργειες μπορεί να προκαλέσουν προβλήματα στο χρονοδιάγραμμα των διπλωματικών συναντήσεων υψηλού επιπέδου, δήλωσε ο εκπρόσωπος του Κρεμλίνου Ντμίτρι Πεσκόφ προσθέτοντας ότι δεν θα εμποδίσουν την Μόσχα να διατηρήσει επαφές με φιλικές χώρες. Ο υπουργός Εσωτερικών της Σερβίας Αλεξάνταρ Βούλιν εξέφρασε την λύπη του για την «παρεμπόδιση» της επίσκεψης Λαβρόφ, τον οποίο χαρακτήρισε «μεγάλο και δοκιμασμένο φίλο της Σερβίας». Θεωρώντας ότι εκείνοι που εμπόδισαν την επίσκεψη του Λαβρόφ «δεν θέλουν ειρήνη» και «ονειρεύονται να νικήσουν την Ρωσία», είπε ότι «η Σερβία είναι υπερήφανη που δεν συμμετέχει στην αντιρωσική υστερία» και ότι «οι χώρες που συμμετέχουν μπορούν να ντρέπονται». Οργισμένος ο Βούτσιτς για το ""μπλόκο"" στον Λαβρόφ Την ίδια ώρα, ο Πρόεδρος της Σερβίας Αλεξάνταρ Βούτσιτς κατά την συνάντηση που είχε με τον πρέσβη της Ρωσίας Αλεξάνταρ Μπόκαν-Χερτσένκο εξέφρασε τη δυσαρέσκειά του για τις συνθήκες που εμπόδισαν την άφιξή στο Βελιγράδι του Ρώσου υπουργού Εξωτερικών Σεργκέι Λαβρόφ. «Η Σερβία θα προστατεύσει την ανεξαρτησία και την αυτονομία στη λήψη πολιτικών αποφάσεων, θα συνεχίσει την ευρωπαϊκή πορεία και θα ενισχύει τις παραδοσιακές σχέσεις φιλίας και εταιρικής συνεργασίας με χώρες σε όλες τις ηπείρους διατηρώντας την στρατιωτική της ουδετερότητα» αναφέρεται στο ανακοινωθέν που εξέδωσε η Προεδρία της Δημοκρατίας. Ο Ρώσος πρέσβεις ενημέρωσε το Αλεξάνταρ Βούτσιτς για τους λόγους που ανάγκασαν το Σεργκέι Λαβρόφ να ματαιώσει την επίσκεψη του στο Βελιγράδι παρουσιάζοντας όλα τα σχετικά έγγραφα. Κατά τη συνάντηση αυτή συμφωνήθηκε να επισκεφτεί πολύ σύντομα την Μόσχα ο υπουργός Εξωτερικών της Σερβίας Νίκολα Σελάκοβιτς. Ο Αλεξάνταρ Βούτσιτς, όπως ανήγγειλε το γραφείο του, θα αποκαλύψει σήμερα το βράδυ στο κεντρικό δελτίο ειδήσεων της σερβικής δημόσιας τηλεόρασης όλο το παρασκήνιο σχετικά με την ματαίωση της επίσκεψης του Ρώσου υπουργού Εξωτερικών. Όταν ο Πούτιν έδινε... τροφή για σκέψη με τον πύραυλο ""Satan"" Πριν από λίγο καιρό, τη στιγμή που η Σουηδία και η Φινλανδία ετοιμάζονται για το αίτημα ένταξής τους στο ΝΑΤΟ, αγνοώντας τις απειλές της απομονωμένης Ρωσίας, ο Βλαντιμίρ Πούτιν είχε διατάξει διέταξε τη δοκιμή του διηπειρωτικού βαλλιστικού πυραύλου ""Satan II"", ένα πυρηνικό όπλο που, σύμφωνα με τον ίδιο, είναι το ισχυρότερο στον κόσμο. Τότε, όπως ανέφερε το Reuters ο πύραυλος, ο οποίος ονομάζεται RS-28 Sarmat στη Ρωσία αλλά στο NATO αναφέρεται ως ""Satan"", είχε εκτοξευτεί από το Πλεσέτσκ στα βορειοδυτικά της χώρας, πλήττοντας στόχους στη χερσόνησο Καμτσάτκα στα ανατολικά, ενώ ο Β. Πούτιν δήλωνε πως ""το νέο σύστημα διαθέτει τις υψηλότερες προδιαγραφές από άποψη τακτικής και τεχνολογίας και είναι σε θέση να αντιπαρέλθει όλα τα σύγχρονα μέσα αντιπυραυλικής άμυνας. Δεν έχει ανάλογο στον κόσμο και δεν θα έχει για μεγάλο χρονικό διάστημα"". Πιο τρομακτική και από την ίδια τη δοκιμή, όμως, ήταν μία συγκεκριμένη φράση του Ρώσου προέδρου, ο οποίος δεν αρκέστηκε στον συμβολισμό της κίνησης, αλλά θέλησε και να ""αποσαφηνίσει"" το νόημα και την απειλητική διάθεση προς τη Δύση. Τι είχε πει; Ότι η συγκεκριμένη ενέργεια προσφέρει ""τροφή για σκέψη σε όσους προσπαθούν να απειλήσουν τη Ρωσία"". Παρά το ""γενικό κι αόριστο"" της δήλωσης, είναι ξεκάθαροι οι ""παραλήπτες"" της συγκεκριμένης απειλής. Τι είναι ο πύραυλος ""Satan"" Ο πύραυλος των 200 τόνων έχει βεληνεκές 10.000 χιλιομέτρων μπορεί να μεταφέρει έως και 15 πυρηνικές κεφαλές που απελευθερώνονται σε μεγάλο ύψος και πλήττουν πολλαπλούς στόχους με ταχύτητα Mach 20,7, ή σχεδόν 25.000 χιλιόμετρα την ώρα. Με αυτήν την ταχύτητα, μπορεί θεωρητικά να πλήξει οποιοδήποτε σημείο της Γης σε λιγότερο από 30 λεπτά, ενώ σύμφωνα με το ρωσικό Sputnik, φέρεται να αρκεί για να καταστρέψει μια ολόκληρη χώρα σαν τη Γαλλία. Ο RS-28 Sarmat είναι ένα από τα έξι στρατηγικά πυρηνικά όπλα νέας γενιάς που προανήγγειλε ο Πούτιν το 2018, μαζί με το υπερ-υπερηχητικό όπλο Avanguard, το οποίο μπορεί να αναπτύσσει Mach 27. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
19	"Πούτιν: ""Θα πλήξουμε νέους στόχους αν οι ΗΠΑ στείλουν πυραύλους μεγαλύτερου βεληνεκούς στην Ουκρανία"""	Για κλιμάκωση προειδοποιεί ο Ρώσος πρόεδρος Βλαντίμιρ Πούτιν σε περίπτωση που οι ΗΠΑ στείλουν τα πυραυλικά συστήματα ακριβείας HIMARS στην Ουκρανία.	                        ΚΟΣΜΟΣ	Ο Ρώσος πρόεδρος Βλαντίμιρ Πούτιν	https://www.news247.gr/img/3504/9655380/854000/w660/660/putin1.jpg	2022-06-05 12:20	"Ο Ρώσος πρόεδρος Βλαντίμιρ Πούτιν προειδοποίησε σήμερα τη Δύση ότι η χώρα του θα πλήξει νέους στόχους, αν οι ΗΠΑ αρχίσουν να παρέχουν στην Ουκρανία πυραύλους μεγαλύτερου βεληνεκούς, μετέδωσε το πρακτορείο TASS. Αν δοθούν τέτοιου είδους πύραυλοι στο Κίεβο, ""θα πλήξουμε στόχους που δεν έχουμε πλήξει ακόμη"", τόνισε ο Πούτιν σε συνέντευξή του στο κρατικό τηλεοπτικό δίκτυο Rossiya-1. Ο Ρώσος πρόεδρος δεν διευκρίνισε σε ποιους στόχους αναφέρεται. Η Ουκρανία επιδιώκει να αποκτήσει πολλαπλά συστήματα εκτόξευσης πυραύλων (MLRS) όπως τα M270 και M142 HIMARS για να χτυπήσει στρατεύματα και αποθέματα όπλων στα μετόπισθεν των ρωσικών δυνάμεων, σύμφωνα με το Reuters. Ο πρόεδρος των ΗΠΑ Τζο Μπάιντεν ανακοίνωσε το σχέδιό του να δώσει στην Ουκρανία πυραυλικά συστήματα ακριβείας HIMARS αφού έλαβε διαβεβαιώσεις από το Κίεβο ότι δεν θα τα χρησιμοποιήσει για να χτυπήσει στόχους εντός της Ρωσίας. Αν και Ρώσοι αξιωματούχοι έχουν προειδοποιήσει ότι η απόφαση των ΗΠΑ να προμηθεύουν την Ουκρανία με προηγμένα συστήματα πυραύλων θα μπορούσε να επιδεινώσει τη σύγκρουση, σύμφωνα με τον Πούτιν, οι κινήσεις αυτές δεν θα επιφέρουν θεμελιώδεις αλλαγές στο πεδίο της μάχης. ""Κατανοούμε ότι η παροχή (προηγμένων πυραυλικών συστημάτων) από τις ΗΠΑ και κάποιες άλλες χώρες έχει στόχο να αντισταθμίσει τις απώλειες αυτού του στρατιωτικού εξοπλισμού"", σημείωσε ο Ρώσος πρόεδρος. ""Δεν είναι κάτι καινούργιο"", τόνισε. ""Ουσιαστικά δεν αλλάζει κάτι"". Η Ισπανία στέλνει αντιαεροπορικούς πυραύλους στην Ουκρανία Η Ισπανία θα προσφέρει στην Ουκρανία αντιαεροπορικούς πυραύλους και τεθωρακισμένα Leopard, αυξάνοντας τη στρατιωτική της βοήθεια προς τη χώρα, σύμφωνα με κυβερνητικές πηγές τις οποίες επικαλείται η εφημερίδα El Pais. Παράλληλα η Μαδρίτη θα προσφέρει κρίσιμης σημασίας εκπαίδευση στον ουκρανικό στρατό για τον χειρισμό των τεθωρακισμένων αυτών. Η εκπαίδευση θα πραγματοποιηθεί στη Λετονία, όπου ο ισπανικός στρατός έχει αναπτύξει 500 μέλη του στο πλαίσιο της ενισχυμένης παρουσίας του ΝΑΤΟ. Μια δεύτερη φάση της εκπαίδευσης μπορεί να πραγματοποιηθεί στην Ισπανία, ανέφεραν οι ίδιες πηγές. Η El Pais σημείωσε ότι το ισπανικό υπουργείο Άμυνας οριστικοποιεί την παράδοση στο Κίεβο αντιαεροπορικών πυραύλων Shorad Aspide, τους οποίους ο ισπανικός στρατός έχει αντικαταστήσει με ένα πιο εξελιγμένο σύστημα. Μέχρι στιγμής η Μαδρίτη έχει προσφέρει στο Κίεβο πυρομαχικά, εξοπλισμό ατομικής προστασίας και ελαφρά όπλα. Πηγές δήλωσαν στην ισπανική εφημερίδα ότι την σχετική πρόταση για την παροχή αυξημένης βοήθειας προς την Ουκρανία έκανε ο Ισπανός πρωθυπουργός Πέδρο Σάντσεθ στον Ουκρανό πρόεδρο όταν συναντήθηκαν στις 21 Απριλίου, όμως διευκρίνισαν ότι η διαδικασία καθυστέρησε λόγω της περιπλοκότητάς της. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
20	Ρωσία: Νεκρός από κορονοϊό ένας από τους υπόπτους για τη δηλητηρίαση του Αλεξάντρ Λιτβινένκο	Σε νοσοκομείο της Μόσχας φέρεται να κατέληξε από επιπλοκές του κορονοϊού ο Ντμίτρι Κοβτούν, ένας από τους υπόπτους για τη δηλητηρίαση του Αλεξάντρ Λιτβινένκο, σύμφωνα με το ρωσικό πρακτορείο ειδήσεων TASS.	                        ΚΟΣΜΟΣ	Ντμίτρι Κοβτούν	https://www.news247.gr/img/8086/9655127/422000/w660/660/kovtun.jpg	2022-06-04 23:39	"Ο Ντμίτρι Κοβτούν, ένας από τους δύο Ρώσους που κατηγορήθηκε από τη Βρετανία ότι δηλητηρίασαν το 2006 στο Λονδίνο τον πρώην κατάσκοπο Αλεξάντρ Λιτβινένκο, πέθανε από κορονοϊό σε νοσοκομείο της Μόσχας, μετέδωσε σήμερα το ρωσικό πρακτορείο ειδήσεων TASS. Ο Λιτβινένκο πέθανε εβδομάδες μετά αφού ήπιε δηλητηριασμένο τσάι με ραδιενεργό ισότοπο, το πολώνιο-210, στο ξενοδοχείο Millenium, στο κέντρο του Λονδίνου, όπου συνάντησε τον Κοβτούν και τον Αντρέι Λουγκοβόι, τον άλλον φερόμενο ως ύποπτο για την δηλητηρίαση του πρώην κατασκόπου. Βρετανοί ερευνητές βρήκαν ίχνη πολώνιου σε τοποθεσίες σε όλο το Λονδίνο όπου βρίσκονταν οι δύο Ρώσοι άνδρες, μεταξύ άλλων σε γραφεία, ξενοδοχεία, αεροπλάνα και στο ποδοσφαιρικό γήπεδο της Άρσεναλ. Ο Κοβτούν και ο Λουγκοβόι αρνήθηκαν ότι δηλητηρίασαν τον Λιτβινένκο και η Μόσχα αρνήθηκε να τους εκδώσει για να δικαστούν. Ο Λιτβινένκο, Βρετανός πολίτης, ήταν πρώην αξιωματικός της KGB που είχε γίνει ένας σφοδρός επικριτής του Ρώσου προέδρου Βλαντίμρι Πούτιν. Λίγο πριν πεθάνει, κατηγόρησε τον Πούτιν ότι διέταξε τη δολοφονία του, αλλά το Κρεμλίνο αρνιόταν διαρκώς ότι διαδραμάτισε οποιοδήποτε ρόλο στη δηλητηρίασή του. Ένας δικαστής σε μια βρετανική έρευνα για την υπόθεση κατέληξε στο συμπέρασμα το 2016 ότι η δολοφονία ήταν μια επιχείρηση της ρωσικής υπηρεσίας κατασκοπείας FSB που πιθανότατα είχε εγκριθεί από τον τότε διευθυντή της, Νικολάι Πατρούσεφ, και από τον ίδιο τον Πούτιν. Σύμφωνα με το TASS, ο Λουγκοβόι, πλέον εξέχον μέλος του ρωσικού κοινοβουλίου, δήλωσε ότι θρηνεί τον θάνατο ενός ""στενού και πιστού φίλου"". Ακολουθήστε το News247.gr στο Google News και μάθετε πρώτοι όλες τις ειδήσεις"	news247
21	"Μακρόν: Ο Πούτιν έκανε ένα ""θεμελιώδες λάθος"" απέναντι στον λαό του, τον ίδιο και την Ιστορία"	"Στην περαιτέρω οικονομική και στρατιωτική ενίσχυση της Ουκρανίας επικεντρώθηκε ο Εμανουέλ Μακρόν σε συνέντευξή του, ενώ χαρακτήρισε ""απομονωμένο"" τον Βλαντίμιρ Πούτιν"	                        ΚΟΣΜΟΣ	Ο Εμανουέλ Μακρόν	https://www.news247.gr/img/4994/9654259/772000/w660/660/macron.jpg	2022-06-03 22:35	Ο γάλλος πρόεδρος Εμανουέλ Μακρόν εκτίμησε σήμερα ότι ο ρώσος ομόλογός του Βλαντίμιρ Πούτιν έκανε «ένα ιστορικό και θεμελιώδες λάθος» με την επίθεση που εξαπέλυσε κατά της Ουκρανίας και ότι σήμερα βρίσκεται «απομονωμένος». «Νομίζω – και του το έχω πει – ότι έκανε ένα ιστορικό και θεμελιώδες λάθος απέναντι στον λαό του, στον ίδιο και στην Ιστορία», δήλωσε ο Μακρόν, με αφορμή τη συμπλήρωση 100 ημερών πολέμου στην Ουκρανία, σε συνέντευξη που παραχώρησε στον γαλλικό περιφερειακό Τύπο. «Θεωρώ ότι είναι απομονωμένος», είπε ο Μακρόν για τον Πούτιν και συμπλήρωσε ότι είναι δύσκολος ο δρόμος για να βγει από αυτήν τη διεθνή απομόνωση. Ο γάλλος πρόεδρος επανέλαβε πως «δεν πρέπει να ταπεινώσουμε τη Ρωσία» - μια τοποθέτηση που έχει προκαλέσει αντιδράσεις στην Ανατολική Ευρώπη - «ώστε τη μέρα που θα σταματήσουν οι μάχες, να μπορέσουμε να βρούμε μια διέξοδο μέσω της διπλωματίας». Σχολιάζοντας τις πιέσεις να ταξιδέψει στο Κίεβο, όπου έχουν πάει ήδη πολλοί ευρωπαίοι ηγέτες, απάντησε: «Σήμερα, δεν αποκλείω τίποτα». «Θέλουμε να αυξήσουμε την οικονομική και στρατιωτική ενίσχυση της Ουκρανίας. Και τέλος, να κάνουμε τα πάντα για να εξάγουμε τα σιτηρά από την Ουκρανία», συμπλήρωσε, αντικρούοντας τον ισχυρισμό του Πούτιν ότι οι εξαγωγές αυτών των σιτηρών «δεν αποτελούν πρόβλημα». Διευκρίνισε ότι οι παραδόσεις γαλλικών αυτοκινούμενων πυροβόλων Ceasar στην Ουκρανία «θα αποζημιωθούν». «Ζήτησα από τους βιομηχάνους μας να επιταχύνουν την παραγωγή όπλων. Δεν είναι μόνο ζήτημα αναδιοργάνωσης των αποθεμάτων μας, αλλά και ενίσχυσης της ανεξαρτησίας μας», δήλωσε ο πρόεδρος της Γαλλίας. Ακολουθήστε το News247.gr στο Google News και μάθετε πρώτοι όλες τις ειδήσεις	news247
22	Πούτιν: Η ακρίβεια στα τρόφιμα θα επιδεινωθεί επειδή επιβάλλονται κυρώσεις στα λιπάσματά μας	Ευθύνες σε ΗΠΑ και Μεγάλη Βρετανία προσάπτει ο ρώσος πρόεδρος Βλαντίμιρ Πούτιν για την αύξηση των τιμών στα τρόφιμα. Τη συνδέει με την επιβολή κυρώσεων στα ρωσικά λιπάσματα.	                        ΚΟΣΜΟΣ	Ο Βλαντίμιρ Πούτιν 	https://www.news247.gr/img/8526/9654212/515000/w660/660/putin.jpg	2022-06-03 21:41	Ο πρόεδρος της Ρωσίας Βλαντίμιρ Πούτιν υποστήριξε σήμερα ότι ο κόσμος προσπαθεί να επιρρίψει ευθύνες στη Μόσχα για τα προβλήματα που υπάρχουν στην παγκόσμια αγορά τροφίμων και αρνήθηκε ότι έχει απαγορεύσει τις εξαγωγές σιτηρών από τα ουκρανικά λιμάνια. «Οι εταίροι μας έκαναν πολλά λάθη και τώρα ψάχνουν τον αποδιοπομπαίο τράγο», υποστήριξε. «Η κατάσταση θα επιδεινωθεί επειδή οι Βρετανοί και οι Αμερικανοί έχουν επιβάλει κυρώσεις στα λιπάσματά μας», είπε ο Πούτιν σε συνέντευξη που παραχώρησε στην κρατική τηλεόραση, σύμφωνα με το ΑΠΕ-ΜΠΕ. Πρόσθεσε ότι η αύξηση στις τιμές των λιπασμάτων «δεν έχει καμία σχέση» με τη στρατιωτική επιχείρηση της Ρωσίας στην Ουκρανία. Ο Ρώσος πρόεδρος είπε ότι η Ουκρανία θα μπορούσε να εξάγει τα σιτηρά της από τα λιμάνια που ελέγχει, όπως από την Οδησσό. Θα μπορούσε επίσης το ουκρανικό σιτάρι να εξαχθεί μέσω της Ρουμανίας και της Πολωνίας, ακόμη και μέσω της Λευκορωσίας, εφόσον αρθούν οι κυρώσεις σε βάρος της χώρας αυτής. Επέμεινε ότι η Μόσχα δεν μπλοκάρει τις εξαγωγές και είναι έτοιμη να «εγγυηθεί» την ασφάλειά τους μέσω των λιμανιών της Αζοφικής Θάλασσας. Σύμφωνα με τις εκτιμήσεις της Μόσχας, η Ουκρανία θα μπορούσε να προχωρήσει σε εξαγωγή 5 εκατομμυρίων τόνων σιταριού και 7 εκατ. τόνων καλαμποκιού. Όσον αφορά τις ρωσικές εξαγωγές σιταριού, θα αυξηθούν στα 50 εκατομμύρια τόνους, είπε ο Πούτιν. Ακολουθήστε το News247.gr στο Google News και μάθετε πρώτοι όλες τις ειδήσεις	news247
23	Νίκος Μπίστης: Σαν να μην πηγαίνουν καλά τα πράγματα στην Ουκρανία	Ο Νίκος Μπίστης γράφει στο NEWS 24/7 για το πρώτο και μεγάλο παράπλευρο θύμα του πολέμου στην Ουκρανία, την ΕΕ και την μοναδική ελληνική κυβέρνηση, αυτή του Κ. Μητσοτάκη, που εξάρτησε σε απόλυτο βαθμό την χώρα από τις ΗΠΑ.	                        ΠΟΛΙΤΙΚΗ	Ο Νίκος Μπίστης	https://www.news247.gr/img/9112/9523520/130000/w660/660/nikosbistis.jpg	2022-06-03 06:05	Αυτές τις ημέρες η σκέψη μου είναι σε όλους αυτούς που πίστεψαν ότι στην Ουκρανία έχουμε μάχη ελευθερίας κατά ολοκληρωτισμού , του καλού κατά του κακού, του δικτάτορα Πούτιν κατά του γνήσιου δημοκράτη Ζελένσκι. Σε αυτούς που πριν 20 ημέρες έγραφαν με ενθουσιασμό , αντλώντας πληροφορίες από αγγλοσαξονικές - άρα ασυζητητί αξιόπιστες - πηγές ότι η ουκρανική αντεπίθεση είναι σε πλήρη εξέλιξη, ότι μπορούν οι Ουκρανοί να κερδίσουν τον πόλεμο αλλά γιαυτό χρειάζονται και άλλα όπλα, περισσότερα όπλα, κατά προτίμηση βαρέα από την Δύση. Άρα και από την χώρα μας. Σε αυτούς που επί δύο μήνες ανέμεναν μέρα με την μέρα εσωτερική αναταραχή στην Ρωσία, οικονομική κατάρρευση και ρούβλι υποτιμημένο λόγω κυρώσεων και διεθνούς απομόνωσης. Και ξαφνικά αρχίζουν να συνειδητοποιούν ότι η κατάσταση δεν εξελίσσεται ακριβώς κατά τις επιθυμίες και πληροφορίες τους ούτε επί του πεδίου, ( δεν μαθαίνουμε βέβαια πολλά γιατί οι λαλίστατοι απεσταλμένοι μόλις γύρισε η φορά του πολέμου γύρισαν και αυτοί στο σπίτι τους) ούτε στην οικονομία ούτε στον χώρο της διπλωματίας και της γεωπολιτικής. Αρχίζουν να αντιλαμβάνονται ότι η ΕΕ είναι το πρώτο και μεγάλο παράπλευρο θύμα αυτής της σύγκρουσης. Ότι τα λόγια τα μεγάλα και εν πολλοίς ανιστόρητα του πρωθυπουργού στο Κογκρέσο και η αφειδώλευτη πολιτική και στρατιωτική βοήθεια στην Ουκρανία που δίνει η κυβέρνηση Μητσοτάκη καθιστούν την χώρα μας μέρος του προβλήματος και όχι της λύσης. Τελευταία ελπίδα τους η επιδείνωση της υγείας του Πούτιν που την μια έχει Πάρκινσον, την άλλη χάνει το φως του αλλά δεν λέει να χάσει τον πόλεμο. Όλοι αυτοί βέβαια ή δεν είχαν ακούσει ή ποσώς τους ενδιέφερε για το πραξικόπημα στο Μαϊντάν, τον ακήρυκτο εμφύλιο πόλεμο στο Ντονμπάς από το 2014, για τις διώξεις των φιλορώσων στην Ανατολική Ουκρανία, για το τάγμα Αζοφ και τους διαδόχους του φιλοναζί Στεπάν Μπαντέρα, για την πυρπόληση της έδρας των συνδικάτων στην Οδησσό με αποτέλεσμα να απανθρακωθούν συνδικαλιστές , για την απαγόρευση του Ουκρανικού ΚΚ. Κυρίως δεν διερωτήθηκαν γιατί η Ουκρανία αρνήθηκε να εφαρμόσει την Συμφωνία του Μινσκ 2 και γιατί η Δύση παραβίασε την συμφωνία για μη επέκταση του ΝΑΤΟ (ούτε μια ίντσα) προς Ανατολάς , περικυκλώνοντας την Ρωσία. Η ευαισθησία τους για τα ανθρώπινα δικαιώματα είναι σκανδαλωδώς μονομερής , πάντα a la carte. Στο Ιράκ και την Λιβύη - παρολίγον και στην Συρία αλλά ευτυχώς ο Άσσαντ άντεξε - οι ΗΠΑ με πρόσχημα την δημοκρατία και τα ανθρώπινα δικαιώματα ουσιαστικά διέλυσαν δυο χώρες και πυροδότησαν εντάσεις σε όλο τον πλανήτη ενισχύοντας τον ισλαμικό φονταμενταλισμό. Όλοι αυτοί στους οποίους αναφέρομαι δεν εξεγέρθηκαν τότε, μόνο τώρα ξιφουλκούν και ζητούν από την ελληνική κυβέρνηση να στείλει όπλα, να πρωτοστατεί στις κυρώσεις, να αδιαφορήσει για τις τεράστιες επιπτώσεις στον ενεργειακό και επισιτιστικό τομέα παγκοσμίως, εάν ο πόλεμος παραταθεί. Ακολουθούν την ρητορική των Αμερικανών, των Βρετανών και του Ζελένσκι που σε πείσμα των εξελίξεων στο πεδίο αρνείται να ξεκινήσει διαπραγματεύσεις πριν αποσυρθούν τα ρωσικά στρατεύματα και επανέλθει το status quo ante. Μια επιδίωξη που - επιεικώς- υπερβαίνει κατά πολύ τις δυνατότητες της Ουκρανίας και αυτό - σε συνδυασμό με τις κυρώσεις που γυρίζουν μπούμερανγκ στην ΕΕ - το αντιλαμβάνονται οι ηγέτες της Γερμανίας, της Ιταλίας και της Γαλλίας και ζητούν κατάπαυση πυρός και έναρξη διαπραγματεύσεων. Πιο ρεαλιστής και χωρίς κυβερνητικές δεσμεύσεις ο Κίσσινγκερ ολοκλήρωσε την πρόταση επισημαίνοντας ότι ενώ «ιδανικά η διαχωριστική γραμμή θα πρέπει να είναι μια επιστροφή στο status quo προ της εισβολής, η Ουκρανία πιθανώς θα αναγκαστεί να παραδώσει ορισμένα εδάφη στη Ρωσία, στο πλαίσιο των διαπραγματεύσεων». Και προειδοποίησε ότι «Αν ο πόλεμος συνεχιστεί πέραν αυτού του σημείου, πλέον δεν θα αποσκοπεί στην απελευθέρωση της Ουκρανίας, αλλά θα έχει μετατραπεί σε νέο πόλεμο κατά της ίδιας της Ρωσίας». Ο πόλεμος βέβαια , σύμφωνα με τις δηλώσεις Αμερικανών αξιωματούχων για εξασθένηση της Ρωσίας, την αυξανόμενη στρατιωτική βοήθεια των ΗΠΑ και του ΝΑΤΟ στην Ουκρανία έχει ήδη μετατραπεί σε πόλεμο της Δύσης κατά της Ρωσίας . Μπροστά στο προφανές ρήγμα στο δυτικό στρατόπεδο η κυβέρνηση και όλοι αυτοί στους οποίους αναφέρομαι τάσσονται ανεπιφύλακτα υπέρ του άξονα ΗΠΑ , Βρετανίας, Πολωνίας, Φινλανδίας, Βαλτικών χωρών. Τον άξονα της « δικαιοσύνης» όπως αρέσκονται να τον χαρακτηρίζουν ( δικαιοσύνης πάντα a la carte, όπως επιλεκτική και κατά τα συμφέροντα τους είναι η επίκληση του Διεθνούς Δικαίου) απέναντι στον άξονα της ειρήνης. Χλευάζουν τον Κίσσινγκερ, αγνοούν τις προειδοποιήσεις του Κεναν, μουρμουρίζουν για τον άτολμο Σολτς, εκπλήσσονται για τον Ντράγκι , απαξιώνουν τον Γκοντάρ που τόλμησε να αμφισβητήσει την αυθεντικότητα και την αυθεντία του Ζελένσκι . Με ποιο σοβαρή επιχειρηματολογία και χωρίς τις δικές τους υπερβολές , αλλά στην ίδια γραμμή , ο Ευάγγελος Βενιζέλος με αλλεπάλληλες παρεμβάσεις του, ισχυρίζεται ότι η στάση της ελληνικής κυβέρνησης ήταν υποχρεωτική, ένας επωφελής μονόδρομος. Και έθεσε μιλώντας στον ΣΚΑΙ και τον Παύλο Τσίμα το εξής ερώτημα. « Από άποψη εθνικών συμφερόντων , όχι εθνικών δικαίων, τι θα κέρδιζε η χώρα μας αν ακολουθούσε μια επαμφοτερίζουσα στάση , όπως πχ η Τουρκία;». Νομίζω ότι το ερώτημα εύκολα και εύλογα αντιστρέφεται. Από άποψη , λοιπόν, εθνικών συμφερόντων τι κέρδισε η χώρα από την στάση του επισπεύδοντος δεδομένου; Μια ομιλία στο Κογκρέσο , πιθανώς μια νέα κούρσα εξοπλισμών και την διάλυση των ελληνορωσικών σχέσεων , πράγμα που δεν φαίνεται να αξιολογεί ως σημαντική αρνητική εξέλιξη ο Ευάγγελος Βενιζέλος. Ουδείς ζήτησε από την ελληνική κυβέρνηση να διαρρήξει τους συμμαχικούς δεσμούς με το ΝΑΤΟ και την ΕΕ. Δεν το έκανε ο Κωνσταντίνος Καραμανλής όταν έβγαλε την χώρα από τα στρατιωτικό σκέλος του ΝΑΤΟ, ούτε ο Ανδρέας Παπανδρέου όταν έθετε αστερίσκους σε ευρωπαϊκές και νατοϊκές αποφάσεις. Δεν το έπραξε άλλος Έλληνας πρωθυπουργός, μηδέ του Τσίπρα εξαιρουμένου. Όλοι , με τον ιδιαίτερο τρόπο του ο καθένας, τήρησαν ισορροπίες και το δόγμα μιας πολυδιάστατης - κατά το δυνατόν - εξωτερικής πολιτικής. Μόνο η κυβέρνηση του Κυριάκου Μητσοτάκη και οι ποικιλώνυμοι υποστηρικτές της εξάρτησαν σε αυτό τον απόλυτο βαθμό την χώρα από τις ΗΠΑ και τους πιο επιθετικούς κύκλους του ΝΑΤΟ και της Ευρωπαϊκής Ένωσης. Από το ερώτημα του Ευάγγελου Βενιζέλου ειλικρινά δεν κατάλαβα αν θεωρεί ότι η επαμφοτερίζουσα στάση της Τουρκίας στο ουκρανικό την έβλαψε. Αν θεωρεί ότι η Τουρκία απομονώθηκε εξ αιτίας της στάσης της, ή αναβαθμίστηκε. Μαζί με την εύστοχη παρατήρηση του ότι η Κεμαλική αντιπολίτευση είναι εξ ίσου η και περισσότερο εθνικιστική από τον Ερντογάν, ο Ευάγγελος Βενιζέλος χρήσιμο θα ήταν να μας διευκρινίσει την εκτίμηση του για τις επιπτώσεις της επαμφοτερίζουσας - κατ άλλους πολυδιάστατης εξωτερικής πολιτικής -της γείτονος. Αλλά για τα ελληνοτουρκικά θα επανέλθουμε σε άλλο άρθρο. Γιατί η αιώρηση του Κυριάκου Μητσοτάκη από την γραμμή που φάνηκε να επιλέγει στην συνάντηση του με τον Ερντογάν στην Κωνσταντινούπολη , στην αδιάλλακτη γραμμή Σαμαρά - Κώστα Καραμανλή προκαλεί vertigo και στους πιο πιστούς οπαδούς του. *Ο Νίκος Μπίστης είναι μέλος της Κεντρικής Επιτροπής του ΣΥΡΙΖΑ - Προοδευτική Συμμαχία.	                         Νίκος Μπίστης
24	"""Τέλεια καταιγίδα"": Φόβοι για ενεργειακή κρίση μεγαλύτερη από της δεκαετίας του 1970"	"Ανησυχία των αναλυτών για τις εκτιμήσεις που ""δυστυχώς επιβεβαιώθηκαν"" και που προϊδεάζουν για τη μεγαλύτερη κρίση του τελευταίου μισού αιώνα στον πλανήτη. ""Ο κόσμος είναι φοβερά απροετοίμαστος""."	                        ΚΟΣΜΟΣ	Χημικό εργοστάσιο στη Γερμανία	https://www.news247.gr/img/5008/9653093/038000/w660/660/fwto.jpg	2022-06-03 00:11	"Αντιμέτωπος με την ίσως μεγαλύτερη ενεργειακή κρίση του τελευταίου μισού αιώνα φαίνεται πως είναι ο πλανήτης, σύμφωνα με εκτιμήσεις αναλυτών, οι οποίοι βλέπουν παλαιότερες προβλέψεις τους να επιβεβαιώνονται και προϊδεάζουν για μία ""μαύρη"" περίοδο που μπορεί να είναι χειρότερη κι από εκείνη του 1970. Δεν είναι λίγοι μάλιστα εκείνοι που υποστηρίζουν πως οι τεράστιες αυξήσεις των τιμών της ενέργειας, από τη βενζίνη και το φυσικό αέριο μέχρι τον άνθρακα είναι μόνο η αρχή, χαρακτηρίζοντας την τρέχουσα περίοδο και τις συνθήκες που την περιβάλλουν ως την ""τέλεια καταιγίδα"". Πρώην και νυν αξιωματούχοι της ενέργειας εκτιμούν ότι η εισβολή της Ρωσίας στην Ουκρανία, μετά από χρόνια χαμηλών επενδύσεων στον ενεργειακό τομέα, έχει οδηγήσει τον κόσμο σε μια κρίση που αναμένεται να ""ανταγωνιστεί"" ή ακόμα ""και να ξεπεράσει"" τις πετρελαϊκές κρίσεις της δεκαετίας του 1970 και των αρχών της δεκαετίας του 1980. «Τώρα έχουμε μια κρίση πετρελαίου, μια κρίση φυσικού αερίου και μια κρίση ηλεκτρικής ενέργειας ταυτόχρονα"", δήλωσε ο επικεφαλής της ομάδας παρακολούθησης της Διεθνούς Υπηρεσίας Ενέργειας (IEA), Φατίχ Μπιρόλ σε συνέντευξή του στο Der Spiegel και συνέχισε: ""Αυτή η ενεργειακή κρίση είναι πολύ μεγαλύτερη από τις πετρελαϊκές κρίσεις της δεκαετίας του 1970 και του 1980. Και πιθανότατα θα διαρκέσει περισσότερο"". Όπως αναφέρει το CNN, μπορεί η παγκόσμια οικονομία να έχει αντέξει μέχρι στιγμής τις διαρκώς αυξανόμενες τιμές ενέργειας, οι οποίες όμως μπορεί να συνεχίσουν να ανεβαίνουν σε μη βιώσιμα επίπεδα, τη στιγμή που η Ευρώπη προσπαθεί να ανεξαρτητοποιηθεί από το ρωσικό πετρέλαιο και -ενδεχομένως- το φυσικό αέριο. Οι ελλείψεις, ωστόσο, στον εφοδιασμό μπορούν να τη φέρουν ενώπιον ορισμένων δύσκολων επιλογών. Με τις δυσοίωνες προβλέψεις της ΙΕΑ πάντως φαίνεται πως συμφωνεί και ο γενικός γραμματέας του Διεθνούς Ενεργειακού Φόρουμ: ""Έχουμε ένα σοβαρό πρόβλημα σε ολόκληρο τον κόσμο, το οποίο νομίζω ότι οι υπεύθυνοι χάραξης πολιτικής μόλις αρχίζουν να αντιλαμβάνονται. Είναι μια τέλεια καταιγίδα"", είπε στο CNN o Τζο ΜακΜόνιγκλ, η ομάδα του οποίου λειτουργεί σαν μεσολαβητής για τα κράτη που παράγουν και καταναλώνουν ενέργεια. Μία ""τέλεια καταιγίδα"", η οποία η έκταση της οποίας μπορεί να έχει εκτεταμένες συνέπειες στην οικονομική ανάκαμψη των κρατών από τις επιπτώσεις του κορονοϊού, αλλά και στην παγκόσμια μάχη κόντρα στην υπερθέρμανσή του πλανήτη: Επιδείνωση του πληθωρισμού, κοινωνικές αναταραχές, ανισότητες. ""Είναι μια κρίση για την οποία ο κόσμος είναι θλιβερά απροετοίμαστος"", δήλωσε ο Ρόμπερτ ΜακΝάλι, ο οποίος υπηρέτησε ως κορυφαίος σύμβουλος ενέργειας του πρώην προέδρου των ΗΠΑ, Τζορτζ Μπους. ""Οι φόβοι μας επιβεβαιώθηκαν"" Αξίζει μάλιστα να σημειωθεί πως, ο πρώην σύμβουλος ενέργειας του Ομπάμα, Τζέισον Μπόρντοφ και η καθηγήτρια του Χάρβαρντ, Μέγκαν Ο' Σάλιβαν, έγραψαν άρθρο στον Economist, στα τέλη Μαρτίου, προειδοποιώντας για το ενδεχόμενο η ανθρωπότητα να βρίσκεται στο κατώφλι ""της μεγαλύτερης ενεργειακής κρίσης από τη δεκαετία του 1970"". ""Από τότε που το γράψαμε, οι φόβοι μας επιβεβαιώθηκαν"", είπε στο CNN ο Μπόρντοφ, συνιδρυτής της Σχολής Κλίματος της Κολούμπια. Φυσικά, υπάρχουν βασικές διαφορές μεταξύ του σήμερα και της δεκαετίας του 1970. Οι τιμές δεν έχουν αυξηθεί σχεδόν τόσο πολύ όσο τότε και οι υπεύθυνοι χάραξης πολιτικής δεν έχουν καταφύγει σε ακραία βήματα όπως οι έλεγχοι των τιμών. ""Αν καταφύγουμε σε ελέγχους τιμών και πλαφόν τιμών, τότε θα μπορούσαμε να έχουμε ελλείψει"", είπε ο ΜακΝάλι. Το CNN μάλιστα, στην ανάλυσή του, αναφέρει πως η σημερινή ενεργειακή αναταραχή δεν είναι μόνο αποτέλεσμα του πολέμου στην Ουκρανία, παραθέτοντας μία σειρά από λόγους που αφορούν κυρίως στις επενδύσεις σε πετρέλαιο και φυσικό αέριο που ""εξαντλούν τους πόρους και απαιτούν υπέρογκα χρηματικά ποσά"". Στέκεται, δε, στην ενεργειακή κρίση που αντιμετώπιζε η Ευρώπη πριν από την εισβολή της Ρωσίας στην Ουκρανία, με τις υψηλές τιμές σε πετρέλαιο, άνθρακα και φυσικό αέριο. ""Αναμφισβήτητα οδεύαμε προς μία κρίση, την οποία ο Πούτιν απλώς επιτάχυνε"", συμπληρώνει ο ΜακΝάλι. Ακολουθήστε το News247.gr στο Google News και μάθετε πρώτοι όλες τις ειδήσεις"	                        Χρήστος Μπαρούνης
25	Ρωσία: Εγγυάται ασφαλή διάπλου της Μαύρης Θάλασσας στα πλοία με σιτηρά	Στον απόηχο των δηλώσεων Ζελένσκι για κατοχή του 1/5 της Ουκρανίας από τη Ρωσία, η Μόσχα εγγυάται τον ασφαλή διάπλου της Μαύρης Θάλασσας για τα πλοία που μεταφέρουν σιτηρά. Σε εθνικοποιήσεις στη Ζαπορίζια προχωρά η φιλορωσική διοίκηση.	                        ΚΟΣΜΟΣ	Αποθήκη σιτηρών στην Ουκρανία μετά από βομβαρδισμό	https://www.news247.gr/img/2323/9652926/750000/w660/660/sitira.jpg	2022-06-02 22:24	"Το ρωσικό υπουργείο Άμυνας δήλωσε σήμερα ότι τα πλοία που μεταφέρουν σιτηρά μπορούν να αποπλεύσουν από τα ουκρανικά λιμάνια στη Μαύρη Θάλασσα μέσω «ανθρωπιστικών διαδρόμων» και ότι η Μόσχα είναι έτοιμη να εγγυηθεί την ασφάλειά τους, όπως μεταδίδει το ειδησεογραφικό πρακτορείο Reuters επικαλούμενο το Interfax. Το ρωσικό υπουργείο Άμυνας υπογραμμίζει επίσης ότι η Μόσχα δεν θα εκμεταλλευθεί την ανθρωπιστική κρίση στην Ουκρανία για τους σκοπούς της «ειδικής στρατιωτικής επιχείρησης», όπως αποκαλεί την εισβολή της Ρωσίας στη γειτονική της χώρα. Ζαπορίζια: Εθνικοποιείται η περιουσία του ουκρανικού κράτους Η φιλορωσική διοίκηση στην ελεγχόμενη από τη Μόσχα περιοχή Ζαπορίζια, στη νοτιοανατολική Ουκρανία, ανακοίνωσε σήμερα ότι θέτει υπό τον έλεγχό της κρατικά περιουσιακά στοιχεία, όπως εταιρείες στρατηγικής σημασίας, εδάφη και φυσικούς πόρους που ανήκουν στο ουκρανικό κράτος. «Η απελευθερωμένη περιοχή της Ζαπορίζια εθνικοποιεί τις ιδιοκτησίες του ουκρανικού κράτους. Το εν λόγω διάταγμα υπέγραψε ο επικεφαλής της στρατιωτικοπολιτικής διοίκησης της περιοχής» ανέφερε μέσω του Telegram ένα από τα μέλη αυτής της διοίκησης, ο Βλαντίμιρ Ρογκόφ. Η Ρωσία κατέλαβε την επαρχία της Χερσώνας τον Μάρτιο και ελέγχει ορισμένα τμήματα της επαρχίας Ζαπορίζια. Σύμφωνα με ρωσικά πρακτορεία, που επικαλούνται τον Αντρέι Τροφίμοφ, τον αναπληρωτή διοικητή της Ζαπορίζια, ο επικεφαλής της στρατιωτικοπολιτικής διοίκησης, ο Εβγκένι Μπαλίτσκι, υπέγραψε το διάταγμα για την εθνικοποίηση των ιδιοκτησιών που ανήκαν στην Ουκρανία μέχρι τις 24 Φεβρουαρίου 2022. Ο Τροφίμοφ είπε ότι το μέτρο αυτό αφορά «οικόπεδα, φυσικούς πόρους, υποδομές των στρατηγικών τομέων της οικονομίας». Δεν διευκρίνισε αν σε αυτές τις υποδομές περιλαμβάνεται και ο πυρηνικός σταθμός της Ζαπορίζια, η μεγαλύτερη μονάδα παραγωγής πυρηνικής ενέργειας στην Ευρώπη, που ελέγχεται από τις ρωσικές δυνάμεις. Οι ουκρανικές δυνάμεις εξακολουθούν να ελέγχουν την ομώνυμη πρωτεύουσα της επαρχίας. Ένας από τους Ρώσους διαπραγματευτές είπε την Τετάρτη ότι το δημοψήφισμα για την προσάρτηση των κατεχόμενων περιοχών στη Ρωσία ενδέχεται να διεξαχθεί τον Ιούλιο. Ζελένσκι: Αυτή τη στιγμή η κατάσταση στο πεδίο της μάχης μπορεί να αλλάξει την τροπή του πολέμου Αυτή τη στιγμή η κατάσταση στο πεδίο της μάχης στην Ουκρανία είναι τέτοια που μπορεί να αλλάξει την τροπή του πολέμου στην αντιπαράθεση με την Ρωσική Ομοσπονδία, δήλωσε ο Ουκρανός πρόεδρος Βολοντίμιρ Ζελένσκι στο διεθνές φόρουμ για ζητήματα ασφαλείας GLOBSEC που διεξάγεται στην Μπρατισλάβα και κάλεσε την διεθνή κοινότητα να αυξήσει τις αποστολές όπλων, μεταδίδει το ουκρανικό ειδησεογραφικό πρακτορείο Ukrinform. «Ακριβώς στο πεδίο της μάχης, κρίνεται το αν θα διατηρηθεί η ελευθερία στην Ευρώπη για όλους του λαούς χωρίς εξαίρεση. Αυτή τη στιγμή συγκεκριμένα στο πεδίο της μάχης στην Ουκρανία, η κατάσταση η οποία μπορεί να αλλάξει την τροπή στην αντιπαράθεση. Αυτή τη στιγμή συγκεκριμένα, αυτές τις μέρες, όταν η Ρωσία χάνει στον πόλεμο κατά της Ουκρανίας, η ελευθερία των Ευρωπαίων θα βγει νικητής για πολλές δεκαετίες», δήλωσε ο Ζελένσκι.  Ο Ζελένσκι ζήτησε από τους διεθνείς εταίρους, να υποστηρίξουν την Ουκρανία ακόμη πιο ενεργά, με όπλα, οικονομικά και πολιτικά. «Είμαστε ευγνώμονες για την βοήθεια που λαμβάνουμε, στον καθένα και σε κάθε μια που μας βοηθάει. Αλλά η αποστολές όπλων πρέπει να αυξηθούν». Νέες κυρώσεις των ΗΠΑ στη Ρωσία Η κυβέρνηση Μπάιντεν εξέδωσε σήμερα μια σειρά από νέες κυρώσεις με στόχο την τιμωρία της Ρωσίας για την εισβολή της στην Ουκρανία, οι οποίες στοχοποιούν πολλά πολυτελή γιοτ που σχετίζονται με τον Ρώσο πρόεδρο Βλαντίμιρ Πούτιν, έναν ολιγάρχη που ηγείται μια μεγάλης μονάδας παραγωγής χάλυβα και έναν τσελίστα που η Ουάσινγκτον λέει ότι λειτουργεί ως μεσάζων για τον Ρώσο ηγέτη. Οι Ηνωμένες Πολιτείες και άλλες δυτικές χώρες έχουν επιβάλει άνευ προηγουμένου κυρώσεις στην οικονομία της Ρωσίας μετά την εισβολή της 24ης Φεβρουαρίου και η Ουάσινγκτον έχει δεσμευτεί να λάβει περισσότερα μέτρα όσο συνεχίζεται ο πόλεμος. Στην ομιλία του ενώπιον των μελών του Κογκρέσου για την Κατάσταση της Ένωσης τον Μάρτιο, ο πρόεδρος Τζο Μπάιντεν είχε δηλώσει ότι οι Ηνωμένες Πολιτείες θα εργαστούν για την κατάσχεση γιοτ, πολυτελών κατοικιών και ιδιωτικών αεροσκαφών πλούσιων Ρώσων που έχουν δεσμούς με τον Πούτιν. Το υπουργείο Οικονομικών των ΗΠΑ εντόπισε σήμερα δύο πλοία, το Graceful με σημαία Ρωσίας και το Olympia με σημαία νησιών Κέιμαν το ιδιοκτησιακό καθεστών των οποίων έχει σχέση με τον Πούτιν. Ο Ρώσος πρόεδρος, ο οποίος μπήκε στην αμερικανική μαύρη λίστα μια ημέρα μετά την εισβολή του στην Ουκρανία στις 24 Φεβρουαρίου, έχει πραγμαοτποιήσει πέρυσι, πολυάριθμα ταξίδια με τα γιοτ, συμπεριλαμβανομένου ενός στη Μαύρη Θάλασσα με τον Λευκορώσο πρόεδρο Αλεξάντερ Λουκασέντο, ανέφερε το αμερικανικό υπουργείο Οικονομικών. Στοχοποίησε επίσης δύο άλλα γιοτ, το Shellest και το Nega, τα οποία όπως τόνισε το υπουργείο Οικονομικών των ΗΠΑ, χρησιμοποιούνταν από τον Πούτιν και ανήκαν σε μια ρωσική εταιρεία που υπόκειται σε κυρώσεις. Επιπλέον οι αμερικανικές κυρώσεις περιλαμβάνουν την Imperial Yachts, μια χρηματομεσιτική εταιρεία με έδρα το Μονακό που επιτρέπει σε ιδιοκτήτες θαλαμηγών, συμπεριλαμβανομένων Ρώσων ολιγαρχών, να ναυλώνουν τα σκάφη τους όταν δεν τα χρησιμοποιούν, καθώς και μια αεροπορική εταιρεία που το υπουργείο Οικονομικών των ΗΠΑ ανέφερε ότι συμμετείχε σε ένα σχέδιο μεταφοράς αεροσκαφών σε υπεράκτια εταιρεία για αποφυγή κυρώσεων. Η αμερικανική κυβέρνηση πρόσθεσε επίσης στον κατάλογο των κυρώσεων τον Σεργκέι Πάβλοβιτς Ρολντούγκιν, τσελίστα και μαέστρο, στον οποίο έχουν ήδη επιβληθεί κυρώσεις από την Ευρωπαϊκή Ένωση για τους δεσμούς του με τον Πούτιν, λέγοντας ότι ο Ρολντούγκιν είναι «μέρος ενός συστήματος που διαχειρίζεται τον υπεράκτιο πλούτο του προέδρου Πούτιν». Το αμερικανικό διάταγμα παγώνει τα περιουσιακά στοιχεία του Ρολντούγκιν στις ΗΠΑ και απαγορεύει σε Αμερικανούς να συναλλάσσονται μαζί του. Ο Πούτιν το 2016 υπερασπίστηκε τον Ρολντούγκιν αφού το όνομά του συμπεριλαμβανόταν στις διαρροές των ""Panama Papers"", αρνούμενος ότι υπήρχε οτιδήποτε διεφθαρμένο σχετικά με τη συμμετοχή του φίλου του σε υπεράκτιες εταιρείες. Το Στέιτ Ντιπάρτμεντ επέβαλε επίσης κυρώσεις σε πέντε Ρώσους ολιγάρχες και μέλη της ρωσικής ελίτ, συμπεριλαμβανομένου του Αλεξέι Μορντασόφ, ενός από τους πλουσιότερους ανθρώπους της Ρωσίας. Τα μέτρα θέτουν στη μαύρη λίστα τον Μορντασόφ, τα μέλη της οικογένειάς του και τις εταιρείες του, συμπεριλαμβανομένης της Severstal, που είναι μεγάλος παραγωγός χάλυβα, και του χρυσωρυχείου Nord Gold. Το Στέιτ Ντιπάρτμεντ επέβαλε επίσης κυρώσεις στην εκπρόσωπο του ρωσικού υπουργείου Εξωτερικών, Μαρία Ζαχάροβα. «Οι Ηνωμένες Πολιτείες θα συνεχίσουν να στηρίζουν τον λαό της Ουκρανίας ενώ παράλληλα προωθούν την λογοδοσία του προέδρου Πούτιν και αυτών που επιτρέπουν τη ρωσική επιθετικότητα», δήλωσε ο υπουργός Εξωτερικών Άντονι Μπλίνκεν σε ανακοίνωσή του. Το υπουργείο Εμπορίου πρόσθεσε επίσης 71 τοποθεσίες στη Ρωσία και τη Λευκορωσία στον κατάλογο οντοτήτων, σε μια κίνηση που αποσκοπεί στον περιορισμό της πρόσβασης του ρωσικού στρατού στην τεχνολογία, ανέφερε ο Λευκός Οίκος. Μια εταιρεία που περιλαμβάνεται στη λίστα οντοτήτων αντιμετωπίζει σαρωτικούς περιορισμούς στις αποστολές στη Ρωσία τόσο αμερικανικών όσο και ξένων προϊόντων, τεχνολογίας και λογισμικού, εάν παράγονται με εξοπλισμό, τεχνολογία ή λογισμικό των ΗΠΑ. Μολδαβία: Απαγορεύει τη μετάδοση ρωσικών ειδησεογραφικών εκπομπών σε ραδιόφωνο και τηλεόραση Το κοινοβούλιο της Μολδαβίας υιοθέτησε σήμερα νόμο που απαγορεύει τη μετάδοση ρωσικών ειδησεογραφικών εκπομπών στη χώρα αυτή, όπου οι διαφωνίες μεταξύ φιλοδυτικών και φιλορώσων οξύνθηκαν με τη σύγκρουση στην Ουκρανία. Σύμφωνα με τον νόμο αυτό για την ""ασφάλεια της πληροφορίας"", απαγορεύεται η ""αναμετάδοση στο ραδιόφωνο και την τηλεόραση ενημερωτικών, στρατιωτικών, πολιτικών εκπομπών, καθώς και αναλύσεων από χώρες που δεν έχουν κυρώσει την Ευρωπαϊκή Σύμβαση για τη Διασυνοριακή Τηλεόραση"". Επίσης, το 50% των ξένων εκπομπών που μεταδίδονται στην τηλεόραση πρέπει να προέρχονται από την Ευρωπαϊκή Ένωση, τις ΗΠΑ ή τους υπογράφοντες αυτή την ευρωπαϊκή σύμβαση. Συγκεκριμένα, τα μολδαβικά τηλεοπτικά δίκτυα δεν θα μπορούν πλέον να μεταδίδουν παρά μόνο ρωσικές ταινίες, σειρές, μουσικές ή ψυχαγωγικές εκπομπές. Στην πράξη, η απαγόρευση της μετάδοσης ειδησεογραφικών εκπομπών - η οποία είχε ήδη εφαρμοστεί το 2017 και στη συνέχεια ακυρώθηκε το 2020 - είναι σε ισχύ από την έναρξη της ρωσικής εισβολής στην Ουκρανία. Απέναντι στην εισβολή αυτή, η Μολδαβία, χώρα της οποίας οι κάτοικοι μιλούν ως επί το πλείστον ρουμανικά αλλά έχει ισχυρή ρωσόφωνη μειονότητα, δείχνει αποφασιστική υποστήριξη στο Κίεβο. Η Μολδαβία δέχεται πρόσφυγες του πολέμου, κατέθεσε αίτηση ένταξης στην ΕΕ και έλαβε την ευρωπαϊκή υπόσχεση για μεγάλη αύξηση της στρατιωτικής βοήθειας. Η Μολδαβία, μέρος της οποίας είναι η Υπερδνειστερία, φιλορωσικό αυτονομιστικό έδαφος στα σύνορα με την Ουκρανία, φοβάται ότι η Μόσχα μπορεί να την διαλέξει ως στόχο, κυρίως όταν η αποσχιστική περιοχή είπε ότι έγινε στόχος τον Απρίλιο πυρών προερχόμενων από την Ουκρανία. Οι ρωσικές αρχές, επίσης, έχουν εκφράσει πολύ έντονη κριτική στο Κισινάου. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
26	"Πελέ: Επιστολή στον Πούτιν για να σταματήσει ο πόλεμος - ""Είναι στο χέρι σου, που κάποτε έσφιξα"""	Ο θρύλος του ποδοσφαίρου ζήτησε από τον πρόεδρο της Ρωσίας να τερματίσει τον πόλεμο στην Ουκρανία.	                        ΚΟΣΜΟΣ	Από παλαιότερη συνάντηση Πελέ-Πούτιν	https://www.news247.gr/img/2299/9652793/751000/w660/660/untitled_1.jpg	2022-06-02 18:57	Ο θρύλος του παγκόσμιου ποδοσφαίρου, ο 81χρονος σήμερα Πελέ (το πραγματικό όνομα του οποίου είναι Εντσον Αράντες ντο Νασιμέντο) απηύθυνε έκκληση στον Ρώσο πρόεδρο Βλαντίμιρ Πούτιν να σταματήσει τον πόλεμο στην Ουκρανία. «Δεν υπάρχει απολύτως καμία δικαιολογία για αυτή τη συνεχιζόμενη βία. Η σύγκρουση αυτή είναι τρομακτική, αδικαιολόγητη και δεν προκαλεί τίποτα άλλο εκτός από πόνο, φόβο και μίσος» αναφέρεται στην ανοιχτή επιστολή του Πελέ προς τον πρόεδρο Πούτιν που ανάρτησε στο Instagram. «Η δυνατότητα να τον σταματήσετε, βρίσκεται στα χέρια σας –γράφει ο θρυλικός ποδοσφαιριστής– στα χέρια εκείνα που έσφιξα κατά την διάρκεια της τελευταίας συνάντησης μας στην Μόσχα το 2017». Το 2017 ο Πελέ συμμετείχε στις εκδηλώσεις που είχε διοργανώσει η Διεθνής Ομοσπονδία Ποδοσφαίρου (FIFA) οι οποίες είχαν προηγηθεί του παγκόσμιου κυπέλου που διεξήχθη στην Ρωσία το 2018. Ο Πέλε συμπεριλήφθη στον κατάλογο του περιοδικού TIME με τις 100 προσωπικοτήτες που ασκούν τη μεγαλύτερη επιρροή στον κόσμο. Ακολουθήστε το News247.gr στο Google News και μάθετε πρώτοι όλες τις ειδήσεις	news247
27	"Ερντογάν: Η Τουρκία ανακοίνωσε πως θα επιτεθεί στη Βόρεια Συρία - ""Πράσινο φως"" από τον Πούτιν"	"Ο Ταγίπ Ερντογάν ανακοίνωσε επίθεση σε Tal Rifaat και Manbij στη βόρεια Συρία για να εξουδετερωθούν οι ""Κούρδοι τρομοκράτες""."	                        ΚΟΣΜΟΣ	Κονβόι τουρκικών στρατιωτικών οχημάτων	https://www.news247.gr/img/6960/9487769/116000/w660/660/turkey.jpg	2022-06-01 13:59	"Στις περιοχές Tal Rifaat και Manbij στη βόρεια Συρία αναμένεται να επιτεθεί η Τουρκία, όπως ανακοίνωσε ο πρόεδρος Ρετζέπ Ταγίπ Ερντογάν, στοχεύοντας θέσεις του YPG, στρατιωτικού θύλακα του κουρδικού PKK στη περιοχή. ""Ξεκινάμε μια νέα επιχείρηση για να καθαρίσουμε μια ζώνη 30 χιλιομέτρων μέσα στη Συρία. Θα καθαρίσουμε τις περιοχές Tel Rifat και Manbij από τους τρομοκράτες"", δήλωσε συγκεκριμένα ο Ερντογάν κατά την ομιλία του προς τους βουλευτές του κόμματός του. Σημειώνεται πως τη Δευτέρα ο Ερντογάν συζήτησε για το ενδεχόμενο επίθεσης στις περιοχές κοντά στο Χαλέπι με τον Ρώσο πρόεδρο, Βλαντιμίρ Πούτιν. Σύμφωνα με τη τουρκική προεδρία, η ""ζώνη ασφαλείας"" που έχει ""διασφαλίσει"" η Τουρκία στις περιοχές της βορείου Συρίας έχει συμφωνηθεί με τη Ρωσία από το 2019, αλλά δεν έχει ""εκκαθαριστεί"". Το 2019, ο τότε πρόεδρος των ΗΠΑ, Ντόναλντ Τραμπ είχε αποσύρει τις αμερικανικές δυνάμεις από τις περιοχές έξω από το Χαλέπι, κάτι που θεωρήθηκε ως ""προδοσία"" από τη πλευρά των Κούρδων που είχαν παίξει κεντρικό ρόλο στην ήττα των τζιχαντιστών του ISIS. Οι ΗΠΑ είχαν πρόσφατα προειδοποιήσει ότι μια εισβολή θα ""υπονόμευε την περιφερειακή ασφάλεια"", αλλά απ' ο,τι φαίνεται είναι πρόθυμες να κάνουν τα ""στραβά μάτια"". Το τελευταίο διάστημα άλλωστε, ο Ερντογάν προφασίζεται για το ""βέτο"" του στην ένταξη της Σουηδίας και της Φινλανδίας στο ΝΑΤΟ, τη ""στήριξη"" στους ""τρομοκράτες Κούρδους μαχητές"". Ανάμεσα στις δυνάμεις αυτές, είναι η συμμαχία του SDF που είχε λάβει στήριξη από τη Δύση στη μάχη κατά των τζιχαντιστών. Η τουρκική πλευρά ισχυρίστηκε μάλιστα πως εντόπισε σουηδικά αντιαρματικά όπλα σε κρησφύγετο του PKK στο βόρειο Ιράκ. Διπλό ταμπλό για τον Ερντογάν Πρακτικά, η Τουρκία αυτή τη στιγμή ""δοκιμάζει"" τις αντοχές και τα όρια του ΝΑΤΟ, το οποίο μένει να δούμε αν θα επικρίνει την εισβολή των τουρκικών στρατευμάτων, ή αν θα κρατήσει ""ουδέτερο"" ρόλο. Παράλληλα, ο Ερντογάν πιέζει και την ΕΕ, και αναμένεται να ζητήσει περισσότερα χρήματα για τη φιλοξενία 4 εκατομμυρίων προσφύγων. Είναι χαρακτηριστικό, πως η Τουρκία αναφέρει πως ένα μεγάλο μέρος των προσφύγων που φιλοξενεί στα εδάφη της, προέρχονται από τη περιοχή του Ταλ Ριφάατ, και ""επιθυμούν να επιστρέψουν"". Έτσι το ""παζάρι"" που θα θέσει ο Ερντογάν προς τη Δύση αναμένεται να διατυπωθεί ως εξής: ""Ή μας δίνετε περισσότερα χρήματα για τους πρόσφυγες, ή μας αφήνετε να ""καθαρίσουμε"" τις βόρειες περιοχές της Συρίας για να επιστρέψουν πίσω αυτοί που φιλοξενούμε"". Παράλληλα, η Μόσχα έχει αποσύρει ένα μεγάλο μέρος των δυνάμεών της από τη Μανμπίτζ και το Κομπάνι, καθώς χρειαζόταν ενισχύσεις στην Ουκρανία, σε ένα ""ντόμινο"" που ευνοεί τις βλέψεις του Ερντογάν. Ο δρόμος ουσιαστικά έχει ανοίξει για τον τουρκικό στρατό σε περιοχές που γειτνιάζουν με εδάφη που πήρε από τις δυνάμεις του SDF πριν από τρία χρόνια. Οι κινήσεις αυτές εξυπηρετούν φυσικά και τις προεκλογικές πρακτικές που εφαρμόζει ο Ερντογάν, ένα χρόνο πριν τις προεδρικές και κοινοβουλευτικές εκλογές. Οι επιθέσεις κατά του ΡΚΚ τείνουν να δίνουν πολιτική ώθηση στο κυβερνών ΑΚΡ, όπως το 2015. Στόχος του Ερντογάν, που μπήκε και στην προεκλογική του ατζέντα, είναι η ανακατάληψη της ευρύτερης περιοχής στο Κομπάνι, που αποτελεί σύμβολο της κουρδικής υπερηφάνειας και ανεξαρτησίας. Για τη Τουρκία, είναι επιθυμητή μια ήττα των Κούρδων αλλά και μια ασφαλής ζώνη που θα μπορούσε να φιλοξενήσει έως και 2 εκατομμύρια πρόσφυγες που επιστρέφουν, είτε κατάγονται από τις περιοχές αυτές, είτε όχι. Η αποχώρηση του SDF από το Κομπάνι είχε άλλωστε συμφωνηθεί στο Σότσι, ανάμεσα σε Άγκυρα και Μόσχα. Ακολουθήστε το News247.gr στο Google News και μάθετε πρώτοι όλες τις ειδήσεις"	                    Χρήστος Δεμέτης
28	Καναδάς: Κυρώσεις σε 21 συνεργάτες του Πούτιν και σε τέσσερις ρωσικές τράπεζες	Οι αρχές της χώρας ανακοίνωσαν την επιβολή κυρώσεων σε πρόσωπα του περιβάλλοντος του Βλαντίμιρ Πούτιν και σε άλλες ρωσικές τράπεζες.	                        ΚΟΣΜΟΣ	Ο Ρώσος πρόεδρος Βλαντίμιρ Πούτιν	https://www.news247.gr/img/2227/9646947/334000/w660/660/putin.jpg	2022-06-01 02:00	"Ο Καναδάς στοχοθέτησε σήμερα 21 Ρώσους, του περιβάλλοντος του Βλαντίμιρ Πούτιν, και τέσσερα χρηματοπιστωτικά ιδρύματα και τράπεζες, σε ένα νέο κύμα κυρώσεων λόγω της εισβολής στην Ουκρανία. ""Στοχοθετούμε τράπεζες και ολιγάρχες του περιβάλλοντος του καθεστώτος Πούτιν, όπως και αυτήν που θα αποκαλούσα τη σύντροφό του"", δήλωσε στους δημοσιογράφους η Καναδή υπουργός Εξωτερικών Μέλανι Τζολί στην Οτάβα. Ανάμεσα στα πρόσωπα που αποτελούν στόχο των νέων κυρώσεων είναι η Αλίνα Καμπάγιεβα, η πρώην ολυμπιονίκης στη ρυθμική γυμναστική που φέρεται να διατηρούσε, σύμφωνα με ορισμένα μέσα ενημέρωσης και αντιφρονούντες, σχέση με τον πρόεδρο Πούτιν, κάτι που εκείνος είχε διαψεύσει το 2008. Σύμφωνα με πρόσφατο άρθρο της Wall Street Journal, το οποίο επικαλείται Αμερικανούς αξιωματούχους, η Αλίνα Καμπάγιεβα περιγράφεται σε εμπιστευτική έκθεση των αμερικανικών υπηρεσιών πληροφοριών ως ωφελούμενη από την περιουσία του Βλαντίμιρ Πούτιν. Η ίδια είναι ""πρόεδρος του διοικητικού συμβουλίου του ομίλου National Media Group (NMG), εταιρίας χαρτοφυλακίου που κατέχει σημαντικά μερίδια σχεδόν στα μεγαλύτερα ομοσπονδιακά ρωσικά μέσα ενημέρωσης που αναπαράγουν την προπαγάνδα της ρωσικής κυβέρνησης"", σύμφωνα με την Ευρωπαϊκή Υπηρεσία Εξωτερικής Δράσης. Ο Καναδάς πρόσθεσε επίσης στον κατάλογο αυτόν τη ρωσική Αγροτική Τράπεζα όπως και την Investtradebank και δύο εταιρίες διαχείρισης πόρων. Τα περιουσιακά τους στοιχεία έχουν παγώσει και έχει απαγορευτεί η είσοδος στον Καναδά για τους επικεφαλής τους. Η Μέλανι Τζολί δήλωσε ότι οι κυρώσεις αυτές έχουν στόχο να ""πνίξουν το καθεστώς Πούτιν"", ενώ συνεχάρη την ΕΕ γιατί απαγόρευσε τη Δευτέρα το μεγαλύτερο μέρος των εισαγωγών ρωσικού πετρελαίου στο έδαφός της έως το τέλος του έτους, ώστε να σταματήσει η χρηματοδότηση του πολέμου που διεξάγει η Μόσχα στην Ουκρανία. Μετά τη ρωσική εισβολή στο ουκρανικό έδαφος στις 24 Φεβρουαρίου, ο Καναδάς επέβαλε κυρώσεις σε περισσότερα από 1.050 πρόσωπα και οντότητες στη Ρωσία, την Ουκρανία και τη Λευκορωσία. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
29	Είναι ο Βλαντίμιρ Πούτιν άρρωστος ή έτσι θέλει να πιστεύουμε;	Εδώ και δύο χρόνια κυκλοφορούν φήμες για την υγεία του Ρώσου προέδρου. Ο πόλεμος στην Ουκρανία τις έχει φέρει ξανά στο προσκήνιο. Ισχύουν ή είναι όλα κάποιου είδους θέατρο;	                        SUNDAY EDITION	Russian President Vladimir Putin and Defence Minister Sergei Shoigu visit servicemen who were wounded during the Russian military action in Ukraine, at a military hospital in Moscow on May 25, 2022. (Photo by Mikhail METZEL / SPUTNIK / AFP)	https://www.news247.gr/img/974/9649957/097000/we990/990/32b36yp-highres.jpg	2022-05-31 12:43	Ο πόλεμος στην Ουκρανία συνεχίζεται και δεν φαίνεται πως θα τελειώσει σύντομα. Εκτός και αν ισχύουν οι φήμες που θέλουν τον Βλαντίμιρ Πούτιν να είναι βαριά άρρωστος. Ισχύουν ή είναι όλα θέατρο; Η εικόνα του Τσάρου, την ημέρα που διέταξε το 'σφράγισμα' των δρόμων έξω από τις χαλυβουργίες Azovstal, όπου έχουν καταφύγει πολλοί Ουκρανοί, ενέτεινε τη φημολογία που υπήρχε ήδη και αφορά την υγεία του. Για την ακρίβεια, είχε προκύψει προ διετίας, όταν πληροφοριοδότες είχαν αποκαλύψει πως έχει Πάρκινσον και καρκίνο στo αίμα ή/και το θυρεοειδή. Δεν επιβεβαιώθηκε, καθώς συνέχισε να εμφανίζεται παντού και να κάνει ό,τι πάντα. Η τωρινή φημολογία ξεκίνησε από κανάλι του Telegram που υποστήριζε πως έχει πηγές μέσα στο Κρεμλίνο. Συγκεκριμένα, το General SVR ανέφερε πως ο Πούτιν υποβλήθηκε σε επιτυχημένη επέμβαση για καρκίνο -το βράδυ της 17ης Μαΐου- και τώρα είναι στη φάση ανάρρωσης. Η πληροφορία αυτή δημοσιεύτηκε λίγες ώρες μετά το παραπάνω βίντεο, με την κυβέρνηση να διαρρέει βίντεο με συναντήσεις και μηνύματα που απηύθυνε στο λαό, πριν εξεταστούν από ειδικούς και κριθούν ως μαγνητοσκοπημένα. Επισημάνθηκε και το τρέμουλο που είχε κατά τη συνάντηση του με τον πρόεδρο του Τατζικιστάν, μια εβδομάδα νωρίτερα “που ενδεχομένως να επιβεβαιώνει ότι ταλαιπωρείται από Πάρκινσον”. Οι επικριτές σημείωσαν ότι η κίνηση που έκανε στο πόδι, μπορεί να είναι μια προσπάθεια για να καλύψει τις ακούσιες συσπάσεις που προκαλεί η νόσος. Πρόσθεσαν ότι πάει καιρός που εμφανίζει σημάδια προβλήματος υγείας, με όσους είναι κοντά του να έχουν επισημάνει ότι αδυνατεί να συγκεντρωθεί για μεγάλες χρονικές περιόδους -χωρίς να κάνει διαλείμματα. Ένας εκπρόσωπος της βρετανικής MI6 στη Ρωσία ενημέρωσε πως ο πρόεδρος της Ρωσίας έχει πάντα δίπλα του γιατρούς. Ακολούθως, σε άρθρο με τίτλο “Είναι άρρωστος ο Πούτιν ή εμείς πρέπει να πιστεύουμε ότι είναι;” το περιοδικό New Lines επικαλέστηκε μαρτυρία (και ηχητικό ντοκουμέντο) Ρώσου ολιγάρχη που έλεγε πως “ο Πούτιν είναι πολύ άρρωστος με καρκίνο στο αίμα”. Σύμφωνα με τον πληροφοριοδότη, στο έγγραφο που έστειλαν τα αρχηγεία της FSB (πρώην KGB) στις 13 Μαρτίου, προς όλους τους περιφερειακούς διευθυντές, τονιζόταν ότι δεν πρέπει να εμπιστεύονται τις φήμες για την κατάσταση υγείας του προέδρου. Γινόταν σαφές και ότι έπρεπε να κάνουν ό,τι περνούσε από το χέρι τους για να διαλύσουν τις φήμες. Το αποτέλεσμα όμως, ήταν το αντίθετο: όπως είπε ο πληροφοριοδότης “πολλοί αξιωματικοί άρχισαν να πιστεύουν πως κάτι τρέχει”. Η χρονική στιγμή που εστάλη το έγγραφο κρίθηκε ως περίεργη. Δεν είχε συμπληρωθεί μήνας από τη μέρα που το αξιόπιστο ερευνητικό ειδησεογραφικό πρακτορείο της Ρωσίας, Proyekt δημοσίευσε πως ο Πούτιν ταξιδεύει συχνά εκτός Ρωσίας, παρέα με εξειδικευμένους γιατρούς (νευροχειρουργό, ορθοπεδικό τραυματολόγο, χειρουργό θυρεοειδούς -με ειδίκευση στους καρκίνους και δυο ωτορινολαρυγγολόγους). Αναφέρθηκε και ότι ακολουθεί ομοιοπαθητικές προσεγγίσεις και μη επιστημονικές θεραπείες του λαού. Όπως; Γεμίζει μπανιέρα με αίμα από κέρατα ελαφιού, που θεωρείται ότι βελτιώνει την καρδιαγγειακή λειτουργία και την επιδερμίδα. Ακολούθησε μαρτυρία του σκηνοθέτη Όλιβερ Στόουν, ο οποίος αποκάλυψε σε podcast πως τη διετία (2015-2017) που ήταν σε επαφή με τον Τσάρο (για τις ανάγκες σειράς συνεντεύξεων), έμαθε από τον ίδιο πως “υπέφερε από καρκίνο, αλλά το έχει ξεπεράσει”. Κάτι που αγνοούσε ο πλανήτης. Πράγμα που δεν σοκάρει κανέναν, καθώς είναι γνωστό πως ο Πούτιν έκανε ζωή την τέχνη της εξαπάτησης. Την Κυριακή 29/5 προέκυψε νέα μαρτυρία -την οποίο δημοσίευσε η Mirror. Ανήκε σε πράκτορα της FSB και ανέφερε ότι οι γιατροί έχουν ειδοποιήσει τον 70χρονο πως έχει από δύο έως 3 χρόνια ζωής “εξαιτίας ταχέως εξελισσόμενου καρκίνου”, ενώ χάνει και την όραση του. “Αρνείται να φορέσει γυαλιά, γιατί φοβάται πως θα είναι σαν να παραδέχεται κάποια μορφή αδυναμίας”. Επιπροσθέτως, “έχει συχνά ξεσπάσματα ανεξέλεγκτης μανίας, εις βάρος των υφισταμένων του”. Σε κάθε περίπτωση, όταν ο Πούτιν δεν μπορεί να εκτελέσει τα καθήκοντα του, τον αντικαθιστά ο σύντροφος του στην KGB και επί χρόνια διευθυντής της υπηρεσίας εθνικής ασφαλείας, Νικολάι Πατρούσεφ. “Είναι ένας από τους πιο ακραιφνείς ιδεολόγους του καθεστώτος” έχει επισημάνει το New Lines. Τα στεροειδή και η παράνοια Επιβεβαιωμένα (δηλαδή, κατ' ομολογία και του Κρεμλίνου) ο Πούτιν έχει περάσει διάφορα, από όταν έγινε πρόεδρος της Ρωσίας. Για παράδειγμα, έχει υποστεί τραυματισμούς στην πλάτη -με τη λίστα να περιλαμβάνει την πτώση από άλογο. To 2012 αποδόθηκαν σε προβλήματα υγείας οι απουσίες του από το προσκήνιο (και τότε χρησιμοποιήθηκε για πρώτη φορά η λύση των μαγνητοσκοπημένων συναντήσεων και ομιλιών). Εσχάτως εθεάθη να κουτσαίνει, με την υπηρεσία Τύπου της χώρας απαγόρευσε στα κρατικά πρακτορεία ειδήσεων να κάνουν σχετικές αναφορές. Στις 21/8, σε συνάντηση με τους αρχηγούς της εθνικής ασφάλειας -πριν κηρύξει τον πόλεμο στην Ουκρανία-, αυτοί που έστησαν το σκηνικό, ξέχασαν να αλλάξουν τις ημερομηνίες στα ρολόγια των παρευρισκομένων και έτσι έγινε γνωστό ότι αυτό που προβλήθηκε ήταν 'κονσέρβα'. Το 2017, σε αγώνα χόκεϊ στον πάγο αντίπαλος τον έριξε στον πάγο και τον έστειλε στο χειρουργείο. Πράγμα που πάλι δεν επιβεβαιώθηκε, αλλά ο αγαπημένος του ορθοπεδικός έμενε μαζί του για οκτώ ημέρες, με τo Proyekt να αποκαλύπτει πως “ο Πούτιν είχε υποβληθεί είτε σε εγχείρηση, είτε σε πολύ σοβαρή επέμβαση, πιθανότατα στην πλάτη”. Ο πληροφοριοδότης του μέσου είπε ότι “τα προβλήματα στην πλάτη συνδέονται με καρκίνο του αίματος”.  Η καθηγήτρια ενδοκρινολογίας του Oxford University, Ashley Grossman δήλωσε στο New Lines ότι “ήταν πάντα ένας άντρας, με ελαφρώς αδύναμη εμφάνιση. Την τελευταία διετία φαίνεται να έχει 'γεμίσει' στο πρόσωπο και το λαιμό. Η ασθένεια με την οποία συνδέεται είναι συμβατή με χρήση στεροειδών -τα οποία συνήθως συνταγογραφούνται για διάφορα είδη λεμφώματος ή μυελώματος, καρκίνο των πλασματοκυττάρων, που μπορεί να προκαλέσουν εκτεταμένη ασθένεια των οστών και σίγουρα να επηρεάσουν τη σπονδυλική στήλη και την πλάτη”. Πρόσθεσε ότι τα στεροειδή επιτίθενται μεν, στα κακοήθη λεμφοκύτταρα που κυκλοφορούν στο αίμα, αλλά είναι επίσης γνωστά για δύο κοινές παρενέργειες. “Η μια είναι ο υψηλός κίνδυνος μόλυνσης λόγω του πόσο άσχημα καταστρέφουν τα κύτταρα του ανοσοποιητικού και η δεύτερη η πολύ παράλογη ή παρανοϊκή συμπεριφορά”. Μήπως επιδιώκει τη συμπάθεια; Οι αναφορές για προβλήματα υγείας μαζεύτηκαν πολλές και έτσι ο Υπουργός Εξωτερικών της Ρωσίας, Σεργκέι Λαβρόφ αναγκάστηκε να διαψεύσει τα πάντα. Σε συνέντευξη του στη γαλλική τηλεόραση, είπε πως “εμφανίζεται καθημερινά ενώπιον του λαού. Μπορείτε να τον δείτε στις οθόνες, να διαβάσετε και να ακούσετε όσα τον αφορούν. Δεν νομίζω ότι οι υγιείς άνθρωποι μπορούν να δουν σημάδια κάποιου είδους ασθένειας ή κακής υγείας. Οι αναφορές στην κακή υγεία του προέδρου βαραίνουν τη συνείδηση εκείνων που διαδίδουν τέτοιες φήμες”. Τη Δευτέρα 30/5 ο Πούτιν μίλησε με τον Ρετζέπ Ταγίπ Ερντογάν και προήδρευσε σε συνεδρίαση του συμβουλίου ασφαλείας. Και οι δύο συναντήσεις πραγματοποιήθηκαν εξ αποστάσεως, καθώς ο ηγέτης του Κρεμλίνου συνεχίζει την απομόνωση -λόγω κορονοϊού. Οι βοηθοί και οι παγκόσμιοι ηγέτες που έχουν συναντήσει τον Πούτιν, αλλά δεν έχουν μπει σε καραντίνα αναγκάστηκαν να καθίσουν σε ένα μακρύ τραπέζι -δεκάδες μέτρα μακριά από τον πρόεδρο. Τώρα που διάβασες ό,τι αφορά τις φήμες, να πάμε και στην υπόθεση που κάνουν πολλοί και θέλει τα προβλήματα υγείας να είναι στρατηγική του Πούτιν, για να κερδίσει την συμπάθεια του κόσμου -με τη δημοτικότητα του να 'κατεδαφίζεται' έπειτα από την εισβολή στην Ουκρανία. Η ανώτερος συνεργάτης του Center for European Policy Analysis, Όλγκα Λότμαν δήλωσε χαρακτηριστικά ότι “αν ο Πούτιν όντως ήταν άρρωστος, δεν θα ήθελε να το ξέρει κανείς -και δη όσοι είναι γύρω του”. Για τους ευνόητους λόγους. “Εκτός και αν θέλει να δει με αυτόν τον τρόπο, ποιος θέλει να του πάρει την εξουσία. Κατά τη διάρκεια της προεδρίας του, παρουσιάστηκε ως ένας σωματικά δυνατός ηγέτης. Χαρακτηριστικά, το Κρεμλίνο δημοσίευε τακτικά φωτογραφίες να κάνει εξτρίμ δραστηριότητες. Το γεγονός ότι φαίνεται άρρωστος μπορεί να οφείλεται σε προσπάθεια να ηρεμήσει το λαό της χώρας του: εφόσον είναι άρρωστος, σύντομα θα παραιτηθεί και έτσι δεν χρειάζεται να ασχολούνται με όσα κάνει”.	                    Νίκη Μπάκουλη
30	Πόλεμος στην Ουκρανία: Επικοινωνία Ερντογάν - Πούτιν και ξανά σε ρόλο διαμεσολαβητή η Τουρκία	Η Μόσχα είναι έτοιμη να συνεργαστεί με την Άγκυρα για την ελεύθερη διαμετακόμιση αγαθών στη Μαύρη Θάλασσα δήλωσε ο Πούτιν στον Ερντογάν κατά την τηλεφωνική επικοινωνία που είχαν.	                        ΚΟΣΜΟΣ	Από συνάντηση Πούτιν - Ερντογάν. 	https://www.news247.gr/img/5525/9541042/425000/w660/660/erdogan_putin.jpg	2022-05-30 18:28	"Ο Τούρκος πρόεδρος Ρετζέπ Ταγίπ Ερντογάν δήλωσε σήμερα στον Ρώσο ομόλογό του Βλαντίμιρ Πούτιν ότι η Άγκυρα είναι έτοιμη να αναλάβει ρόλο σε έναν ""μηχανισμό παρατηρητή"" μεταξύ Μόσχας, Κιέβου και Ηνωμένων Εθνών, εάν επιτευχθεί συμφωνία ως προς αυτό. Σε μια τηλεφωνική επικοινωνία που είχαν οι δύο ηγέτες, ο Ερντογάν είπε στον Πούτιν ότι πρέπει να εδραιωθεί το συντομότερο δυνατό ειρήνη και να ληφθούν μέτρα οικοδόμησης εμπιστοσύνης στην Ουκρανία, υπογράμμισε το γραφείο του Τούρκου προέδρου. Δεν υπήρχε αναφορά σχετικά με την επισιτιστική κρίση που έχει προκαλέσει η ρωσική εισβολή στην Ουκρανία. Παράλληλα, κατά τη διάρκεια της συζήτησης, ο Ερντογάν δήλωσε ότι υπάρχει ανάγκη για βήματα που θα ελαχιστοποιήσουν τις αρνητικές επιπτώσεις του πολέμου και θα οικοδομήσουν εμπιστοσύνη, αποκαθιστώντας το έδαφος ειρήνης μεταξύ Ρωσίας και Ουκρανίας το συντομότερο δυνατό. Την περασμένη εβδομάδα, ένας ανώτερος Τούρκος αξιωματούχος δήλωσε στο Reuters ότι η Τουρκία διαπραγματεύεται με τη Ρωσία και την Ουκρανία για το άνοιγμα ενός θαλάσσιου διαδρόμου για εξαγωγές σιτηρών από την Ουκρανία. Κρεμλίνο: ""Συνεργασία με Τουρκία για ελεύθερη διαμετακόμιση αγαθών στη Μαύρη Θάλασσα"" Η Ρωσία είναι έτοιμη να συνεργαστεί με την Τουρκία για την ελεύθερη διαμετακόμιση αγαθών στη Μαύρη Θάλασσα, συμπεριλαμβανομένων σιτηρών από την Ουκρανία, δήλωσε ο Πούτιν στον Ερντογάν. Ο Ρώσος πρόεδρος «τόνισε ότι η ρωσική πλευρά είναι έτοιμη να διευκολύνει την απρόσκοπτη θαλάσσια διαμετακόμιση εμπορευμάτων σε συντονισμό με Τούρκους εταίρους. Αυτό ισχύει και για την εξαγωγή σιτηρών από ουκρανικά λιμάνια», ανέφερε το Κρεμλίνο σε ανακοίνωσή του. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
31	Η Ρωσία σχεδιάζει να πληρώσει το εξωτερικό της χρέος σε ρούβλια	Ενώπιον μιας κρίσης χρέους χωρίς προηγούμενο, η Μόσχα θα εξυπηρετήσει το εξωτερικό της χρέος μέσω ενός συστήματος παρόμοιου με την πληρωμή αερίου σε ρούβλια.	                        ΚΟΣΜΟΣ	Ο πρόεδρος της Ρωσίας Βλαντίμιρ Πούτιν	https://www.news247.gr/img/8265/9579955/078000/w660/660/vladimir_putin.jpg	2022-05-30 13:49	"Η Ρωσία σχεδιάζει να διευθετήσει τις υποχρεώσεις της σε ό,τι αφορά στα ευρωομόλογα χρησιμοποιώντας έναν μηχανισμό παρόμοιο με το σχήμα που χρησιμοποιήθηκε για την πληρωμή ρωσικού αερίου σε ρούβλια, αναφέρει η εφημερίδα Vedomosti, επικαλούμενη τον υπουργό Οικονομικών Αντόν Σιλουάνοφ. Οι Ηνωμένες Πολιτείες ώθησαν τη Ρωσία πιο κοντά στη χρεοκοπία την περασμένη Τετάρτη με την απόφασή τους να μην παρατείνουν την άδειά τους για την πληρωμή κατόχων ομολόγων, καθώς η Ουάσινγκτον εντείνει την πίεση μετά τη ρωσική εισβολή στην Ουκρανία. Ενώπιον μιας κρίσης χρέους χωρίς προηγούμενο, ο υπουργός Οικονομικών Αντόν Σιλουάνοφ δήλωσε την Παρασκευή (27/5) πως η Μόσχα θα συνεχίσει να εξυπηρετεί το εξωτερικό χρέος της σε ρούβλια, υπεραμυνόμενος του ρόλου της ως αξιόπιστου δανειολήπτη με όλα τα δυνατά μέσα. Προκειμένου να λάβουν πληρωμές, οι κάτοχοι ευρωομολόγων θα πρέπει να ανοίξουν λογαριασμούς σε ξένο συνάλλαγμα και σε ρούβλια σε ρωσική τράπεζα, δήλωσε ο Σιλουάνοφ στη Vedomosti. ""Όπως γίνεται και με την πληρωμή για αέριο σε ρούβλια: πιστωνόμαστε με ξένο συνάλλαγμα, εδώ ανταλλάσσεται με ρούβλια εκ μέρους (του αγοραστή αερίου), και με αυτό τον τρόπο πραγματοποιείται η πληρωμή. Ο μηχανισμός διακανονισμού ευρωομολόγων θα λειτουργεί με τον ίδιο τρόπο, αλλά στην άλλη κατεύθυνση"", δήλωσε ο Σιλουάνοφ, σύμφωνα πάντα με τη Vedomosti. Η Ρωσία θα μπορέσει να παρακάμψει την υποδομή δυτικών πληρωμών, χρησιμοποιώντας το σύστημα αυτό, με τις πληρωμές να καταβάλλονται μέσω του ρωσικού αποθετηρίου τίτλων NSD, είπε ο Σιλουάνοφ στη Vedomosti. Δεν θα υπάρξει όριο στη μετατροπή του ρουβλίου σε ξένο συνάλλαγμα και το σχήμα θα αναθεωρηθεί από την κυβέρνηση σύντομα, πρόσθεσε. Το υπουργείο Οικονομικών δεν απάντησε προσώρας σε αίτημα του Reuters για σχόλια. Αυτό τον μήνα, προτού λήξει η βασική άδεια πληρωμής (waiver) των ΗΠΑ που επέτρεπε στη Μόσχα να καταβάλλει πληρωμές για το εξωτερικό της χρέος, το NSD κατέβαλε πληρωμές σε ξένο συνάλλαγμα για ευρωομόλογα που ωριμάζουν το 2026 και 2036. Και οι δύο πληρωμές έληγαν στις 27 Μαΐου, με 30 ημέρες περίοδο χάριτος. Σύμφωνα με πολλούς ορισμούς η Ρωσία θα είναι σε αδυναμία πληρωμής αν τα χρήματα δεν εμφανιστούν στους λογαριασμούς των πιστωτών μέχρι το τέλος αυτής της περιόδου χάριτος. Οι πληρωμές κουπονιών ευρωομολόγων θα πρέπει να καταβληθούν στα τέλη Ιουνίου. Σύμφωνα με το ΑΠΕ-ΜΠΕ, ο Ρώσος πρόεδρος Βλαντίμιρ Πούτιν έχει απαιτήσει από ""μη φιλικές"" όπως τις αποκαλεί χώρες να πληρώνουν για το αέριο που αγοράζουν σε ρούβλια διαφορετικά η παροχή διακόπτεται. Οι αγοραστές είναι υποχρεωμένοι να καταθέτουν ευρώ ή δολάρια σε έναν λογαριασμό σε ρωσική τράπεζα, που στη συνέχεια μετατρέπει τα χρήματα σε ρούβλια. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
32	Η ειρηνευτική διαδικασία που οι υποστηρικτές της Ουκρανίας πρέπει να υποστηρίξουν	Οι φωνές που ζητούν μια αποφασιστική νίκη της Ουκρανίας δυναμώνουν καθώς η ανικανότητα της Ρωσίας συνεχίζει να αποκαλύπτεται. Αλλά με τον κόσμο να παρασύρεται στα όρια της ύφεσης και τον αναπτυσσόμενο κόσμο να είναι αντιμέτωπος με την πείνα και την μετανάστευση, θα ήταν βαρύ ατόπημα να αγνοήσουμε όσους ζητούν την έναρξη των διαπραγματεύσεων για την επίτευξη ειρήνης.	                        ΓΝΩΜΕΣ	 Γιάνης Βαρουφάκης 	https://www.news247.gr/img/4117/9496993/027000/w660/660/varoufakis.jpg	2022-05-29 07:22	Το 1943, οι προοδευτικοί είχαν το ηθικό καθήκον να απορρίψουν τις εκκλήσεις για συνθηκολόγηση με τον Χίτλερ. Η σύναψη συμφωνίας με τους Ναζί για τον τερματισμό της σφαγής θα ήταν ασυγχώρητη. Οι πολιτισμένοι άνθρωποι είχαν μόνο μία επιλογή: να συνεχίσουν να πολεμούν μέχρι τα συμμαχικά στρατεύματα να σταθούν πάνω από το καταφύγιο του Χίτλερ στο Βερολίνο. Σήμερα, αντιθέτως, θα ήταν βαρύ ατόπημα να στοχεύσουμε σε μια τελική στρατιωτική νίκη επί της Ρωσίας και να αγνοήσουμε όσους από εμάς ζητούν άμεση ειρήνη κατόπιν διαπραγματεύσεων. Το 1943, οι χώρες διακινδύνευαν για την τελική νίκη αγωνιζόμενες με προσωπικό κόστος με τα συμμαχικά στρατεύματα και, σε πολλές περιπτώσεις, τον άμαχο πληθυσμό, στην πρώτη γραμμή. Σήμερα, η Δύση ενεργεί όπως οι Ηνωμένες Πολιτείες πριν από την ιαπωνική επίθεση στο Περλ Χάρμπορ: στέκεται στο περιθώριο, οπλίζοντας και επευφημώντας όσους μάχονται πραγματικά. Υπό αυτές τις συνθήκες, το να παροτρύνουμε τους Ουκρανούς να φέρουν μια τελική νίκη εναντίον της Ρωσίας, όταν το ΝΑΤΟ δεν σκέφτεται καν να στείλει στρατεύματα και πολεμικά αεροσκάφη, είναι υποκριτικό και ανεύθυνο. Δεδομένου ότι το να βρεθεί ο Πούτιν σε κάποιο καταφύγιο της Μόσχας δεν μπορεί λογικά να είναι το τέλος το οποίο περιμένει η Δύση, πώς θα έμοιαζε μια τελική νίκη για την Ουκρανία; Όπως είναι λογικό, οι Ουκρανοί ονειρεύονται να ωθήσουν τα ρωσικά στρατεύματα τουλάχιστον πίσω στο σημείο που βρίσκονταν πριν από τις 24 Φεβρουαρίου – ένα πολύ δύσκολο εγχείρημα παρά την τεράστια συνεχιζόμενη αερομεταφορά υπερσύγχρονου αμερικανικού οπλισμού. Αυτό που είναι πολύ πιο πιθανό είναι ότι, έχοντας φθάσει στην ακτή της Μαύρης Θάλασσας που βρέχει την Ουκρανία και στην ανατολική περιοχή του Ντονμπάς, ο Πούτιν θα ζητήσει κατάπαυση του πυρός. Σε αυτή την περίπτωση, ένας αργός πόλεμος φθοράς – κάτι μεταξύ Συρίας και Κύπρου – θα ήταν το πιο πιθανό αποτέλεσμα. Αλλά, ακόμη και στην όχι πιθανή περίπτωση που οι Ουκρανοί μαχητές καταφέρουν να απωθήσουν τα ρωσικά στρατεύματα μέχρι τα σύνορα, ένα πληγωμένο ρωσικό καθεστώς θα έβρισκε πάντα τρόπους να εμποδίσει την πορεία της Ουκρανίας προς μια φαινομενική ομαλότητα. Μόνο η αλλαγή καθεστώτος στη Μόσχα, πολύ συγκεκριμένου τύπου, θα ήταν ο στόχος της τελικής νίκης της Ουκρανίας. Πόσο πιθανή είναι μια τόσο θεαματική έκβαση για την Ουκρανία και το ΝΑΤΟ; Και πόσο λογικό είναι να στοιχηματίσουμε το μέλλον της Ουκρανίας σε αυτό, ειδικά εν όψει της θλιβερής ιστορίας της Δύσης στις προσπάθειές της για αλλαγή καθεστώτος; Στην πραγματικότητα, τα περισσότερα στοιχεία δείχνουν προς την αντίθετη κατεύθυνση. Ενώ ο πόλεμος πηγαίνει άσχημα για τον Πούτιν, ο οικονομικός πόλεμος λειτουργεί μάλλον καλά γι’ αυτόν. Ομολογουμένως, οι μη προνομιούχοι Ρώσοι υποφέρουν, οι ειδικευμένοι εργάτες μεταναστεύουν και πολλές βιομηχανίες ξεμένουν από ανταλλακτικά. Ακόμα κι έτσι, σύμφωνα με τον Robin Brooks του Ινστιτούτου Διεθνών Χρηματοοικονομικών, ένα γιγάντιο πλεόνασμα τρεχουσών συναλλαγών βρίσκεται σε εξέλιξη (προβλέπεται να φτάσει τα 200-250 δισεκατομμύρια δολάρια το 2022, από 95,8 δισεκατομμύρια δολάρια τον Απρίλιο). Δεν είναι περίεργο, λοιπόν, που το ρούβλι έχει ανακάμψει πλήρως. Αυτό το τεράστιο απροσδόκητο κέρδος επιτρέπει στο καθεστώς του Πούτιν να χρηματοδοτήσει άνετα έναν μακροπρόθεσμο πόλεμο φθοράς στην Ουκρανία. Πολλοί Ρώσοι θα φτωχοποιηθούν και η οικονομία τους θα καταδικαστεί σε μακροχρόνια στασιμότητα. Αλλά στη σκακιέρα του Πούτιν, οι Ρώσοι πολίτες είναι απλά πιόνια των οποίων η θυσία είναι αποδεκτή, αν όχι απαραίτητη, για να προκληθεί μακροπρόθεσμη ζημιά στην Ουκρανία, ενώ αναμένει να εμφανιστούν ρήξεις στο ΝΑΤΟ - ειδικά όταν τα ευμετάβλητα δυτικά ΜΜΕ στρέψουν την προσοχή τους σε άλλα θέματα. Σε αυτό το πλαίσιο, οι φωνές για μια τελική νίκη της Ουκρανίας ισοδυναμούν με μια ευρεία ήττα για όλους – εκτός ίσως από τους εμπόρους όπλων και τη βιομηχανία ορυκτών καυσίμων, των οποίων τις περιουσίες αναβίωσε δυναμικά ο πόλεμος. Οι προοπτικές ενός ουκρανικού οικονομικού θαύματος που θα χρηματοδοτηθεί από την Ευρωπαϊκή Ένωση θα μαραζώσουν. Η Ευρώπη υποφέρει ήδη οικονομικά και ο αναπτυσσόμενος κόσμος βρίσκεται στα πρώτα στάδια μιας αυξανόμενης κατάστασης πείνας και αναγκαστικής μετανάστευσης, που πυροδοτήθηκε από τη διακοπή των εισαγωγών σιτηρών και λιπασμάτων που συνήθως προέρχονται από την Ουκρανία και τη Ρωσία. Μόνο μια ειρήνη μέσω διαπραγματεύσεων μπορεί να διασώσει τη νίκη –με την έννοια των καλύτερων αποτελέσματα για την Ουκρανία, την Ευρώπη και την ανθρωπότητα– από τα σαγόνια των πολλαπλών ηττών. Είναι σε αυτό το σημείο που οι κατηγορίες για «Westsplaining» -μεροληπτικό πατρονάρισμα από τη Δύση- ή, χειρότερα, για «εξυπηρέτηση του Πούτιν» - εκτοξεύονται σε όσους από εμάς προειδοποιούν ενάντια στο αφήγημα μιας τελικής ουκρανικής νίκης. «Ποιος είσαι εσύ που θα πεις στους Ουκρανούς τι να κάνουν;» είναι ένα κοινό ρεφρέν. Με σεβασμό προς αυτούς, θα αφήσω την ερώτηση αναπάντητη και, αντ' αυτού, θα επικεντρωθώ στον καλύτερο τρόπο υποστήριξης των Ουκρανών τώρα. Γνωρίζουμε ότι όσοι εμπλέκονται σε πόλεμο πρέπει να είναι επιφυλακτικοί στις προοπτικές διεξαγωγής διαπραγματεύσεων, μήπως και χαρακτηριστούν αδύναμοι. Ωστόσο, ο Ουκρανός πρόεδρος Βολοντιμίρ Ζελένσκι επιβεβαίωσε νωρίτερα αυτό το μήνα ότι ο πόλεμος δεν μπορεί να τελειώσει χωρίς διαπραγματεύσεις: «Παρά το γεγονός ότι καταστρέφουν τις γέφυρές μας», είπε, «πιστεύω ότι δεν έχουν καταστραφεί ακόμη όλες οι γέφυρες». Θα πρέπει να είναι δουλειά όσων από εμάς δεν συμμετέχουμε άμεσα στον πόλεμο να βοηθήσουμε τους μαχητές να οραματιστούν πώς μπορεί να μοιάζει μια ειρήνη μέσω διαπραγματεύσεων – και να πούμε αυτά που δεν έχουν την πολυτέλεια να πουν πριν ξεκινήσουν οι διαπραγματεύσεις. Μια δίκαιη συμφωνία, πρέπει να συμφωνήσουμε, θα πρέπει να αφήνει τους πάντες κάπως δυσαρεστημένους, αποτελώντας την ίδια στιγμή μια σαφή βελτίωση σε σχέση με κάθε άλλη προτεινόμενη λύση. Και οι δύο πλευρές πρέπει να έχουν κέρδη που υπερβαίνουν κατά πολύ τις απώλειές τους, χωρίς να εξευτελιστούν. Για να τιμήσει τις φιλοδοξίες των Ουκρανών και τη γενναία αντίσταση στην επιθετικότητα του Πούτιν, η προβλεπόμενη συνθήκη ειρήνης πρέπει να ορίζει ότι τα ρωσικά στρατεύματα αποσύρονται στις βάσεις όπου βρίσκονταν πριν από τις 24 Φεβρουαρίου. Για την αντιμετώπιση των σεχταριστικών συγκρούσεων στο Ντονμπάς και τις γύρω περιοχές, η Συμφωνία της Μεγάλης Παρασκευής (η οποία έληξε τις «Ταραχές» στη Βόρεια Ιρλανδία) μπορεί να προσφέρει απτή καθοδήγηση για την επίλυση συγκρούσεων και τη διακυβέρνηση. Και, για να μετριαστεί ο φόβος της στρατιωτικής εκ νέου εμπλοκής, θα πρέπει να συμπεριληφθεί μια ευρεία αποστρατιωτικοποιημένη ζώνη ασφαλείας γύρω από τα ρωσο-ουκρανικά σύνορα. Θα συμφωνούσε ο Πούτιν; Ενδεχομένως, αν η συνθήκη του προσφέρει τρία πράγματα. Ο Πούτιν θα θέλει την άρση των περισσότερων κυρώσεων. Θα θέλει επίσης το θέμα της προσάρτησης της Κριμαίας από τη Ρωσία το 2014 να επιλυθεί μακροπρόθεσμα, σε κάποια απροσδιόριστη στιγμή στο μέλλον. Και θα θέλει εγγυήσεις ασφαλείας που μόνο οι ΗΠΑ μπορούν να παράσχουν, συμπεριλαμβανομένου του δέλεαρ μιας καλής θέσης στο τραπέζι όπου πρέπει να σφυρηλατηθούν νέες ρυθμίσεις ασφαλείας στην Ευρώπη. Η Ουκρανία χρειάζεται παρόμοιες εγγυήσεις ασφαλείας τόσο από τις ΗΠΑ όσο και από τη Ρωσία, επομένως οι φίλοι της Ουκρανίας θα πρέπει να σχεδιάζουν τέτοιες ρυθμίσεις, υπό την αιγίδα των Ηνωμένων Εθνών, που να εμπλέκουν τις ΗΠΑ και την ΕΕ. Φυσικά, δεν υπάρχουν εγγυήσεις ότι μια ειρήνη μέσω διαπραγματεύσεων θα τελεσφορήσει. Το σίγουρο είναι ότι η μη προσπάθεια, λόγω της αυταπάτης μιας τελικής νίκης, θα ήταν ασυγχώρητη. *Το πιο πάνω άρθρο αποτελεί απόδοση της μηνιαίας στήλης του Γιάνη Βαρουφάκη στο Project Syndicate με αρχικό τίτλο The Peace Process Ukraine’s Supporters Should Support.	                    Γιάνης Βαρουφάκης
33	Πόλεμος στην Ουκρανία: Οι μάχες κλιμακώνονται για τον έλεγχο του Ντονμπάς	"Ο πρόεδρος της Ουκρανίας Βολοντίμιρ Ζελένσκι κατηγόρησε την Πέμπτη τη Μόσχα για ""γενοκτονία"" στο Ντονμπάς, ενώ έκανε λόγο για μαζικές σφαγές αμάχων. "	                        ΚΟΣΜΟΣ	Φλεγόμενα στρατιωτικά οχήματα στην περιοχή του Ντονιέτσκ	https://www.news247.gr/img/7550/9642145/053000/w660/660/oukrania1.jpg	2022-05-28 23:44	"Οι μάχες κλιμακώνονται στην περιοχή του Ντονμπάς στην ανατολική Ουκρανία, όπου η Μόσχα επιβεβαίωσε σήμερα ότι φιλορώσοι αυτονομιστές έθεσαν υπό τον έλεγχό τους την καίρια τοποθεσία Λιμάν, που ανοίγει τον δρόμο στους Ρώσους προς τις μεγάλες πόλεις Σλοβιάνσκ και Κραματόρσκ. Σε διπλωματικό επίπεδο, ο Γάλλος πρόεδρος Εμανουέλ Μακρόν και ο Γερμανός καγκελάριος Όλαφ Σολτς μίλησαν επί μακρόν τηλεφωνικά με τον πρόεδρο Βλαντίμιρ Πούτιν, από τον οποίο ζήτησαν να αρχίσει ""σοβαρές απευθείας διαπραγματεύσεις"" με τον Ουκρανό πρόεδρο Βολοντίμιρ Ζελένσκι, καθώς και την απελευθέρωση των 2.500 Ουκρανών μαχητών που είχαν οχυρωθεί στη χαλυβουργία Αζοφστάλ στη Μαριούπολη. Σε ανακοίνωσή του, το ρωσικό υπουργείο Άμυνας ανέφερε σήμερα το πρωί ""ότι έπειτα από κοινές ενέργειες των μονάδων της πολιτοφυλακής της Λαϊκής Δημοκρατίας του Ντονέτσκ και των ρωσικών ενόπλων δυνάμεων, η πόλη Λιμάν απελευθερώθηκε πλήρως από τους Ουκρανούς εθνικιστές"".  Η εδαφική άμυνα αυτής της ""αυτοανακηρυχθείσας"" δημοκρατίας από τους φιλορώσους αυτονομιστές είχε δηλώσει από την Παρασκευή στο Telegram ότι ""πήρε τον πλήρη έλεγχο"" της Λιμάν, με ""την υποστήριξη"" του ρωσικού στρατού. Ο πρόεδρος Βολοντίμιρ Ζελένσκι παραδέχτηκε σε βίντεο ότι "" η κατάσταση σε αυτήν την περιοχή του Ντονμπάς ήταν πολύ, πολύ δύσκολη"". Ωστόσο,είχε εκτιμήσει ότι ""αν οι κατακτητές νομίζουν ότι η Λιμάν και το Σεβεροντονέτσκ θα είναι δικά τους, κάνουν λάθος. Το Ντονμπάς θα είναι ουκρανικό"". ""Ο στρατός καταστρέφει τα πάντα"" Στο Σεβεροντονέτσκ, ""οι βομβαρδισμοί συνεχίζονται (...) ο στρατός πολύ απλά καταστρέφει την πόλη"", διαβεβαίωσε στον λογαριασμό του στο Telegram ο κυβερνήτης της περιφέρειας Λουγκάνσκ, ο Σέργκι Γκαϊντάι. Σύμφωνα με τον ίδιο, οι ρωσικές δυνάμεις μπήκαν στα περίχωρα της πόλης όπου υπέστησαν ""βαριές απώλειες"", ενώ οι ουκρανικές δυνάμεις προσπαθούσαν να εκτοπίσουν τους Ρώσους από ένα ξενοδοχείο. Όμως ο κυβερνήτης δηλώνει ότι ""το Σεβεροντονέτσκ δεν είναι αποκομμένο"" από τις ρωσικές δυνάμεις και τους αυτονομιστές. Η πρόσβαση στην ανθρωπιστική βοήθεια συνεχίζει να καθίσταται δυνατή, είπε. Ο κυβερνήτης απαντούσε σε αστυνομικό αξιωματούχο της φιλορωσικής αυτονομιστικής δημοκρατίας του Λουγκάνσκ, τον οποίο επικαλείται το πρακτορείο Ria Novosti, ο οποίος έλεγε την Παρασκευή ότι ""η πόλη Σεβεροντονέτσκ είναι επί του παρόντος περικυκλωμένη"" και ότι τα ουκρανικά στρατεύματα είναι παγιδευμένα εκεί. Το ουκρανικό υπουργείο Άμυνας πρόσθεσε σήμερα στο Telegram ότι ""(ο εχθρός) πραγματοποίησε επιχειρήσεις εφόδου στις περιοχές Σεβεροντονέτσκ, Οσκολονίβκα, Τοσκίβκα, μάταια, υπέστη απώλειες και υποχώρησε σε θέσεις που κατείχε προηγουμένως"". Σύμφωνα με τον Γκαϊντάι, η κατάληψη του Σεβεροντονέτσκ θα ήταν ""μια ισχυρή νίκη"" για τις ρωσικές δυνάμεις καθώς ""ο στρατός τους δεν είχε μεγάλες νίκες και πρέπει να τροφοδοτήσουν τον πληθυσμό τους με κάτι"". Επίδειξη δύναμης στην Αρκτική Παράλληλα, ενώ ο ρωσικός στρατός κλιμάκωνε την επίθεσή του στην ανατολική Ουκρανία, πραγματοποίησε το Σάββατο νέα επίδειξη δύναμης στην Αρκτική με μια επιτυχημένη εκτόξευση υπερηχητικού πυραύλου. Ο πύραυλος Zircon εκτοξεύτηκε από τη φρεγάτα Ναύαρχος Γκορτσκόφ στη Θάλασσα Μπάρεντς, προς έναν στόχο στα ύδατα της Λευκής Θάλασσας, στην Αρκτική, σύμφωνα με το ρωσικό υπουργείο Άμυνας. Η πρώτη επίσημη εκτόξευση αυτού του πυραύλου έγινε τον Οκτώβριο του 2020. Μετά την ανεπιτυχή επίθεση στο Κίεβο και το Χάρκοβο (βορειοανατολικά) κατά την έναρξη του πολέμου που εξαπέλυσε η Ρωσία στις 24 Φεβρουαρίου, οι ρωσικές δυνάμεις επικεντρώνονται στην ανατολική Ουκρανία, με στόχο, όπως δηλώνουν, να πάρουν τον πλήρη έλεγχο της λεκάνης εξόρυξης του Ντονμπάς, που ελεγχόταν εν μέρει από το 2014 από φιλορώσους αυτονομιστές που υποστηρίζονται από τη Μόσχα. ""Γενοκτονία"" στο Ντονμπάς Στο καθημερινό βιντεοσκοπημένο μήνυμά του, ο πρόεδρος της Ουκρανίας Βολοντίμιρ Ζελένσκι κατηγόρησε την Πέμπτη τη Μόσχα για ""γενοκτονία"" στο Ντονμπάς, όπου οι ρωσικές δυνάμεις προχωρούν σε ""εκτοπισμούς' και ""μαζικές σφαγές αμάχων"".  Ο πρόεδρος των ΗΠΑ Τζο Μπάιντεν χρησιμοποίησε επίσης αυτή την έκφραση. Από την πλευρά της, η Μόσχα δικαιολόγησε την εισβολή της στην Ουκρανία από μια ""γενοκτονία"" που φέρεται να πραγματοποιούν οι Ουκρανοί κατά του ρωσόφωνου πληθυσμού του Ντονμπάς. Καθώς η Ουκρανία αντιμετωπίζει μια ολοένα και πιο κρίσιμη ανθρωπιστική κατάσταση, ένας Αυστραλός εργαζόμενος σε ανθρωπιστική οργάνωση σκοτώθηκε αυτή την εβδομάδα. Η αυστραλιανή εφημερίδα Mercury Newspaper ανακοίνωσε σήμερα τον θάνατο του Μάικλ Τσαρλς O' Νιλ, 47 ετών, ο οποίος βοηθούσε τους τραυματίες στην πρώτη γραμμή, μια πληροφορία που επιβεβαίωσε το αυστραλιανό υπουργείο Εξωτερικών χωρίς να δώσει περισσότερες διευκρινίσεις. Το Σάββατο στη Μαριούπολη, πόλη του νότου που οι Ρώσοι σφυροκοπούσαν επί τρεις μήνες πριν την καταλάβουν τελικά την περασμένη εβδομάδα, ένα πρώτο φορτηγό πλοίο μπήκε στο λιμάνι, σύμφωνα με το επίσημο ρωσικό πρακτορείο ειδήσεων TASS που επικαλείται εκπρόσωπο της φιλορωσικής λιμενικής αρχής. Το ουκρανικό Πολεμικό Ναυτικό αντέδρασε στο Facebook χαρακτηρίζοντας την ανακοίνωση ""χειριστική"" γιατί σύμφωνα με Ναυτικό, ""ενώ συνεχίζουν να αγνοούν τους κανόνες του διεθνούς ναυτικού δικαίου, τα ρωσικά πλοία συνεχίζουν να μπλοκάρουν την εμπορική ναυσιπλοΐα στα ύδατα της Μαύρης Θάλασσας και της Αζοφικής"". Εμπάργκο Ενώ η Ουκρανία, μια μεγάλη γεωργική δύναμη, δεν μπορεί πλέον να εξάγει τα δημητριακά της λόγω του αποκλεισμού των λιμανιών της, ο Πούτιν διαβεβαίωσε κατά τη συνομιλία του με τον Μακρόν και τον Σολτς ότι η χώρα του είναι ""έτοιμη"" να βοηθήσει ""απρόσκοπτα"" τις εξαγωγές σιτηρών από την Ουκρανία. ""Η Ρωσία είναι έτοιμη να βοηθήσει στην εξεύρεση επιλογών για τις απρόσκοπτες εξαγωγές σιτηρών, συμπεριλαμβανομένων των ουκρανικών σιτηρών από λιμάνια της Μαύρης Θάλασσας"", αναφέρει η ανακοίνωση του Κρεμλίνου που δόθηκε στη δημοσιότητα μετά την τηλεφωνική συνομιλία. Σύμφωνα με τον Πούτιν, οι δυσκολίες που σχετίζονται με τις παραδόσεις τροφίμων προκλήθηκαν από ""μια λανθασμένη οικονομική και χρηματοπιστωτική πολιτική των δυτικών χωρών, καθώς και από τις αντιρωσικές κυρώσεις"" που επιβλήθηκαν από αυτές τις χώρες. Ο Ρώσος πρόεδρος δήλωσε ότι η χώρα του παραμένει ανοιχτή για την επανάληψη του διαλόγου με το Κίεβο, ενώ οι ειρηνευτικές διαπραγματεύσεις με την Ουκρανία είναι σε νεκρό σημείο από τον Μάρτιο, σύμφωνα με την ίδια πηγή. Ο Ρώσος πρόεδρος τόνισε τον ""επικίνδυνο χαρακτήρα (του γεγονότος) ότι η Ουκρανία συνεχίζει να κατακλύζεται από δυτικά όπλα, προειδοποιώντας για τους κινδύνους περαιτέρω αποσταθεροποίησης της κατάστασης και επιδείνωσης της ανθρωπιστικής κρίσης"". Ακολουθήστε το News247.gr στο Google News και μάθετε πρώτοι όλες τις ειδήσεις"	news247
34	Πούτιν: Ανοιχτή σε συζητήσεις η Μόσχα για εξαγωγή σιτηρών από την Ουκρανία - Πιέσεις από G7 	Την επιθυμία της Μόσχας να συζητήσει τρόπους, αναφορικά με την ικανότητα του Κιέβου να εξάγει σιτηρά εξέφρασε ο Βλαντίμιρ Πούτιν στους ηγέτες Γαλλίας και  Γερμανίας. Συνεργασία Βρετανίας με G7 για ταχεία πρόοδο. 	                        ΚΟΣΜΟΣ	Ρώσος στρατιώτης στο λιμάνι της Μαριούπολης	https://www.news247.gr/img/1897/9646951/989000/w660/660/ukraine.jpg	2022-05-28 16:37	"Νέα επικοινωνία είχε το Σάββατο (28/05) ο Βλαντίμιρ Πούτιν με τους ηγέτες της Γαλλίας και της Γερμανίας, τον πρόεδρο Εμανουέλ Μακρόν και τον καγκελάριο Όλαφ Σολτς, όπου μεταξύ άλλων ανέφερε πως η Ρωσία επιθυμεί να συζητήσει τρόπους, ώστε να καταστεί δυνατό για την Ουκρανία να εξάγει σιτηρά από τα λιμάνια της Μαύρης Θάλασσας, όπως ανακοίνωσε το Κρεμλίνο. Όπως ανακοινώθηκε από το μέγαρο των Ηλυσίων Πεδίων, κατά τη διάρκεια της επικοινωνίας που έγινε μετά από πρωτοβουλία του Γάλλου προέδρου και του Γερμανού καγκελάριου, η γαλλογερμανική πλευρά υπογράμμισε ότι οποιαδήποτε λύση της πολεμικής κρίσης θα πρέπει να γίνει μετά από διαπραγμάτευση της Μόσχας με το Κίεβο και με σεβασμό της κυριαρχίας και της εδαφικής ακεραιότητας της Ουκρανίας. Επανέλαβαν επίσης, την απαίτηση τους για άμεση παύση του πυρός και κάλεσαν τον Ρώσο πρόεδρο να προχωρήσει σε απευθείας συνομιλίες, το ταχύτερο δυνατό, με τον Ουκρανό πρόεδρο Βολοντιμίρ Ζελένσκι. Οι ηγέτες της Γαλλίας και της Γερμανίας ζήτησαν επίσης, την απελευθέρωση των δυόμισι χιλιάδων συλληφθέντων στο Αζοφστάλ, οι οποίοι κρατούνται ως αιχμάλωτοι πολέμου από τις ρωσικές δυνάμεις. Ο πρόεδρος Μακρόν και ο καγκελάριος Σολτς επισήμαναν στον πρόεδρο Πούτιν ότι θα πρέπει να αρθεί ο αποκλεισμός της Οδησσού ούτως ώστε να καταστεί εφικτή η εξαγωγή δημητριακών από την Ουκρανία μέσω της Μαύρης θάλασσας και να αποφευχθεί μία παγκόσμια επισιτιστική κρίση. Όπως αναφέρεται στην ανακοίνωση το μεγάρου των Ηλυσίων Πεδίων ο Ρώσος πρόεδρος υποσχέθηκε ότι θα επιτρέψει την ακίνδυνη πρόσβαση πλοίων στο λιμάνι της Οδησσού. Προς τον σκοπό αυτό, ο Γάλλος πρόεδρος και ο Γερμανός καγκελάριος ζήτησαν να επιταχυνθούν οι διαδικασίες στο επίπεδο του ΟΗΕ. Σημειώνεται τέλος, ότι ο Γάλλος πρόεδρος είχε χθες τηλεφωνική επικοινωνία και με την πρόεδρο της Ευρωπαϊκής Επιτροπής Ούρσουλα Φον Ντερλάιεν. Κατά τη διάρκεια της συζήτησης επικεντρώθηκαν στα ενεργειακά ζητήματα και στις προτάσεις που θα υποβάλει η Επιτροπή με στόχο την μείωση της εξάρτησης της ΕΕ από τους ρωσικούς υδρογονάνθρακες. Συζήτησαν επίσης, την μακροοικονομική βοήθεια που έχει ανάγκη η Ουκρανία από την ΕΕ. Τέλος συζήτησαν και το ζήτημα της ενίσχυσης της ευρωπαΐκής στρατιωτικής βιομηχανίας. Η G7 εργάζεται ώστε να ξαναρχίσουν οι εξαγωγές σιτηρών από την Ουκρανία Παράλληλα, ο Βρετανός πρωθυπουργός Μπόρις Τζόνσον είπε σήμερα στον Ουκρανό πρόεδρο Βολοντίμιρ Ζελένσκι ότι οι διεθνείς εταίροι της Βρετανίας εργάζονται εντατικά για να βρουν τρόπους, ώστε να ξαναρχίσουν οι εξαγωγές σιτηρών από την Ουκρανία και να αποτραπεί μία παγκόσμια επισιτιστική κρίση. Ο Τζόνσον που μιλάει τακτικά με τον Ζελένσκι από την έναρξη της ρωσικής εισβολής, είπε ότι οι δύο ηγέτες συζήτησαν την σπουδαιότητα της διατήρησης της ενότητας της διεθνούς κοινότητας, σχετικά με τον πόλεμο στην Ουκρανία. Ο ίδιος, τόνισε ότι ""το Ηνωμένο Βασίλειο θα συνεργαστεί με τους εταίρους του στην G7 ασκώντας πιέσεις για ταχεία πρόοδο"", σύμφωνα με ένα γραπτό αντίγραφο της τηλεφωνικής συνομιλίας, σχετικά με την εξαγωγή σιτηρών. ""Οι ηγέτες συμφώνησαν για τα επόμενα βήματα, αλλά και για την ανάγκη χαλάρωσης από τη Ρωσία του ναυτικού αποκλεισμού, ώστε να επιτραπεί η ασφαλής διέλευση των πλοίων"", αναφέρεται. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
35	Ρωσία: Νέα δοκιμή υπερηχητικού πυραύλου - Βίντεο με την εκτόξευση	Ακόμα μία δοκιμαστική εκτόξευση υπερηχητικού πυραύλου τύπου κρουζ που πέταξε καλύπτοντας απόσταση 1.000 χιλιομέτρων από τη Μόσχα.	                        ΚΟΣΜΟΣ	Ρωσία: Νέα δοκιμή υπερηχητικού πυραύλου - Βίντεο με την εκτόξευση	https://www.news247.gr/img/3053/9646773/202000/w660/660/untitled_7.jpg	2022-05-28 12:41	Η Ρωσία προχώρησε σε μία επιτυχή δοκιμαστική εκτόξευση ενός υπερηχητικού πυραύλου Zircon τύπου κρουζ που πέταξε καλύπτοντας μία απόσταση περίπου 1.000 χιλιομέτρων, όπως ανακοίνωσε σήμερα το υπουργείο Άμυνας. Η εκτόξευση του πυραύλου έγινε από τη Θάλασσα Μπάρεντς πλήττοντας ένα στόχο στη Λευκή Θάλασσα. Σε σχετικό βίντεο του ρωσικού υπουργείου Άμυνας φαίνεται η εκτόξευση του πυραύλου από ένα πλοίο, αλλά και η απότομη τροχιά της πτήσης που ακολούθησε. Ο Ρώσος πρόεδρος Βλαντίμιρ Πούτιν έχει περιγράψει τον πύραυλο Zircon ως ένα όπλο που ανήκει στη νέα γενιά των ασυναγώνιστων ρωσικών οπλικών συστημάτων νέας τεχνολογίας. Τα υπερηχητικά όπλα μπορούν να πετούν με ταχύτητες που μπορούν να φτάσουν κατά εννέα φορές την ταχύτητα του ήχου, ενώ η Ρωσία έχει πραγματοποιήσει δοκιμαστικές εκτοξεύσεις του Zircon από πολεμικά πλοία και υποβρύχια την προηγούμενη χρονιά. Οι ρωσικές ένοπλες δυνάμεις έχουν υποστεί βαριές απώλειες τόσο σε ανθρώπινο δυναμικό, όσο και σε οπλικά συστήματα στη διάρκεια της τρίμηνης εισβολής τους στην Ουκρανία, την οποία η Μόσχα χαρακτηρίζει ως μία “ειδική στρατιωτική επιχείρηση.” Ωστόσο, η Ρωσία συνεχίζει να πραγματοποιεί θεαματικές δοκιμές οπλικών συστημάτων, προκειμένου να υπενθυμίζει στον κόσμο την προηγμένη δυναμική της πυραυλικής τεχνολογίας της. Τον προηγούμενο μήνα, προχώρησε σε δοκιμαστική εκτόξευση του διηπειρωτικού πυραύλου Sarmat που μπορεί να μεταφέρει δέκα ή περισσότερες πολεμικές κεφαλές με δυνατότητα πλήγματος σε έδαφος των ΗΠΑ. Ακολουθήστε το News247.gr στο Google News και μάθετε πρώτοι όλες τις ειδήσεις	news247
36	Ουκρανία: Διπλωματικός πυρετός με φόντο το Ευρωπαϊκό Συμβούλιο	Σε πρώτο πλάνο το ουκρανικό ζήτημα, η επισιτιστική ασφάλεια και η άμυνα, ενώ εντείνονται οι διπλωματικές ζυμώσεις. Νέες συνομιλίες των προέδρων Ρωσίας και Ουκρανίας με Ευρωπαίους ηγέτες. 	                        ΚΟΣΜΟΣ	Σημαίες της ΕΕ και της Ουκρανίας στο Ευρωπαϊκό Κοινοβούλιο	https://www.news247.gr/img/1029/9646528/580000/w660/660/eujpg	2022-05-27 23:37	"Αυξημένη παραμένει η κινητικότητα στο διπλωματικό μέτωπο με την ρωσοουκρανική κρίση και την επίλυσή της να αποτελεί πρωταρχικό μέλημα. Άλλωστε η Ουκρανία, η ενέργεια, η επισιτιστική ασφάλεια και η άμυνα είναι τα θέματα που θα συζητηθούν στο Ευρωπαϊκό Συμβούλιο στις 30-31 Μαΐου στις Βρυξέλλες. Πρώτο θέμα στην ημερήσια διάταξη του Ευρωπαϊκού Συμβουλίου είναι η κατάσταση στην Ουκρανία, ενώ ο Ουκρανός πρόεδρος Ζελένσκι πρόκειται να απευθυνθεί μέσω τηλεδιάσκεψης στους Ευρωπαίους ηγέτες στην αρχή της συζήτησης. Το απόγευμα της Παρασκευής (27/05) ο Ιταλός πρωθυπουργός Μάριο Ντράγκι είχε νέα τηλεφωνική συνομιλία με τον Ουκρανό πρόεδρο Βολοντίμιρ Ζελένσκι και όπως έγινε γνωστό από την ιταλική προεδρία της κυβέρνησης, η συνομιλία επικεντρώθηκε στις τελευταίες εξελίξεις στο πεδίο μάχης στην Ουκρανία, με ιδιαίτερη αναφορά στις ανατολικές περιοχές της χώρας. Ο Μάριο Ντράγκι επιβεβαίωσε τη στήριξη της ιταλικής κυβέρνησης στην Ουκρανία, σε συντονισμό με την υπόλοιπη Ευρωπαϊκή Ένωση. Παράλληλα, συζητήθηκαν οι προοπτικές απεμπλοκής των ουκρανικών εξαγωγών σε σιτηρά, ώστε να αντιμετωπιστεί η επισιτιστική κρίση η οποία απειλεί τις φτωχότερες χώρες του πλανήτη. Ο Ουκρανός πρόεδρος, τέλος, ευχαρίστησε για τη στήριξη που παρέχεται από την ιταλική κυβέρνηση και συμφώνησε με τον Ιταλό πρωθυπουργό να συνεχίσουν να συνομιλούν, εξετάζοντας τυχόν δυνατές λύσεις. Την ίδια στιγμή ο Ρώσος πρόεδρος Βλαντίμιρ Πούτιν σε τηλεφωνική επικοινωνία που είχε με τον Αυστριακό καγκελάριο Καρλ Νεχάμερ υποστήριξε πως οι κατηγορίες σε βάρος της Ρωσίας, την οποία η Δύση θεωρεί υπεύθυνη για το παγκόσμιο πρόβλημα ανεφοδιασμού με σιτηρά λόγω της επίθεσής της στην Ουκρανία είναι ""αβάσιμες"". Σύμφωνα με την ανακοίνωση που εξέδωσε το Κρεμλίνο ο Πούτιν ""υπογράμμισε ότι οι προσπάθειες να καταστεί η Ρωσία υπεύθυνη για τις δυσκολίες στην παράδοση γεωργικών προϊόντων στις διεθνείς αγορές είναι αβάσιμες"". Ο Ρώσος πρόεδρος επανέλαβε ότι η αιτία της επισιτιστικής κρίσης είναι ""οι αντιρωσικές κυρώσεις των ΗΠΑ και της Ευρώπης"". Την Τρίτη, ο Πούτιν είχε πει στον Ιταλό πρωθυπουργό Μάριο Ντράγκι ότι η Ρωσία είναι έτοιμη να συμβάλει για να ξεπεραστεί η επισιτιστική κρίση με την εξαγωγή δημητριακών και λιπασμάτων, υπό τον όρο ότι η Δύση θα άρει τις κυρώσεις που είναι ""πολιτικά υποκινούμενες"". Μιλώντας στον Νεχάμερ ο Πούτιν κάλεσε επίσης τους Ουκρανούς ""να αποναρκοθετήσουν το συντομότερο δυνατόν τα λιμάνια ώστε να επιτρέψουν να περάσουν τα μπλοκαρισμένα πλοία"", σύμφωνα πάντα με την ανακοίνωση του Κρεμλίνου. Σύμφωνα με τον διευθυντή του ρωσικού Εθνικού Κέντρου Διαχείρισης της Άμυνας, τον Μιχαήλ Μιζίντσεφ, οι ρωσικές δυνάμεις ανοίγουν καθημερινά δύο θαλάσσιους διαδρόμους, από τις 8.00 μέχρι τις 19.00 για να μπορέσουν τα πλοία να βγουν από τα λιμάνια της Μαριούπολης (στην Αζοφική) και της Χερσώνας, του Μικολάιφ, του Τσορνομόρσκ, του Οτσάκιφ και της Οδησσού (στη Μαύρη Θάλασσα). Από την πλευρά του, ο Αυστριακός καγκελάριος είπε ο Πούτιν άφησε να εννοηθεί ότι είναι έτοιμος να επιτρέψει τις εξαγωγές ουκρανικών αγροτικών προϊόντων από τα λιμάνια, σε συντονισμό με τον ΟΗΕ. ""Όσον αφορά τους αιχμαλώτους πολέμου, ο πρόεδρος Πούτιν είπε ότι είναι έτοιμος να εντείνει τις διαπραγματεύσεις με τους Ουκρανούς ώστε να επιτευχθεί πρόοδος"" και διαπίστωσε ότι ""είναι αναγκαίο ο Ερυθρός Σταυρός να έχει πρόσβαση στους αιχμαλώτους πολέμου"". Ουκρανία: Η Ρωσία χρησιμοποιεί τα ""πιο βαριά μη πυρηνικά όπλα"" Ο σύμβουλος του Ουκρανού προέδρου Μιχαήλο Ποντολιάκ, ισχυρίζεται ότι η Ρωσία χρησιμοποιεί εναντίον της Ουκρανίας τα ""πιο βαριά μη πυρηνικά όπλα"" και καλεί τις χώρες εταίρους να δώσουν στο Κίεβο πολλαπλούς εκτοξευτές ρουκετών. Ο Ποντολιάκ ανάρτησε στο Twitter βίντεο, στο οποίο φαίνονται ισχυρές εκρήξεις, με την επισήμανση ότι σ' αυτά τα πλάνα έχει καταγραφεί το αποτέλεσμα του συστήματος φλογοβόλου Solntsepec. ""Μερικοί εταίροι, σκέφτονται να μας δώσουν τα απαραίτητα όπλα, φοβούμενοι την κλιμάκωση. Την κλιμάκωση;!. Η Ρωσία ήδη χρησιμοποιεί τα πιο βαριά μη πυρηνικά όπλα εναντίον των Ουκρανών, που καίνε ζωντανούς τους ανθρώπους. Ίσως, είναι ώρα να δοθεί απάντηση στους υπανθρώπους και να δώσουν στην Ουκρανία πολλαπλούς εκτοξευτές;"", έγραψε ο Μιχαήλο Ποντολιάκ. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
37	"Τζόνσον: Προτείνει να σταλούν πύραυλοι στην Ουκρανία για να χτυπήσουν τον ""κροκόδειλο"" Πούτιν"	"""Τύπο εντελώς αναξιόπιστο"" χαρακτήρισε ο Βρετανός πρωθυπουργός τον Ρώσο πρόεδρο, τονίζοντας ότι είναι μάταιο να διαπραγματευτεί κανένας μαζί του."	                        ΚΟΣΜΟΣ	Ο Μπόρις Τζόνσον	https://www.news247.gr/img/5437/9646285/866000/w660/660/johnson.jpg	2022-05-27 17:55	Υπέρ της αποστολής περαιτέρω στρατιωτικής βοήθειας στην Ουκρανία για να αντιμετωπιστεί το ρωσικό πυροβολικό, τάχθηκε ο Βρετανός πρωθυπουργός Μπόρις Τζόνσον. Πιο συγκεκριμένα, μιλώντας στο Bloomberg, επεσήμανε την ανάγκη αποστολής πολλαπλών εκτοξευτών πυραύλων ενώ παρομοίασε τον Ρώσο πρόεδρο Βλαντίμιρ Πούτιν με κροκόδειλο, λέγοντας ότι είναι μάταιες οι διαπραγματεύσεις με έναν «τύπο» που είναι «εντελώς αναξιόπιστος». «Πώς μπορείς να συνδιαλεχθείς με έναν κροκόδειλο όταν είναι στη μέση του να τρώει το αριστερό σου πόδι;» διερωτήθηκε. Αναφορικά με το πώς μπορεί να λήξει ο πόλεμος στην Ουκρανία, ο Τζόνσον εκτίμησε: «Ο μόνος τρόπος με τον οποίο μπορεί να τερματιστεί είναι να αποδεχθεί ο Πούτιν ότι η αποναζιστοποίηση της Ουκρανίας έχει συντελεστεί και ότι μπορεί να αποσυρθεί με αξιοπρέπεια και τιμή». Τόνισε ότι αυτό δε σημαίνει πως υποστηρίζει τη θέση της Ρωσίας περί κυρίαρχου ναζισμού στην Ουκρανία. «Νομίζω ότι έχει το πολιτικό περιθώριο ελιγμού για να φέρει ένα τέλος σε αυτό». Ο Βρετανός πρωθυπουργός παραδέχθηκε πως παρά τον «απίστευτο ηρωισμό» των Ουκρανών που κράτησαν τους Ρώσους μακριά από το Κίεβο, «ο Πούτιν, με μεγάλο κόστος για τον ίδιο και για το ρωσικό στράτευμα, συνεχίζει να ροκανίζει έδαφος στο Ντονμπάς, συνεχίζει να σημειώνει σταδιακή, αργή, αλλά, φοβάμαι, απτή πρόοδο». «Ως εκ τούτου», συμπλήρωσε, «είναι απολύτως ζωτικής σημασίας να συνεχίσουμε να υποστηρίζουμε τους Ουκρανούς στρατιωτικά». Ακολουθήστε το News247.gr στο Google News και μάθετε πρώτοι όλες τις ειδήσεις	news247
38	"Ουκρανία: Αποκλείουν την άρση κυρώσεων οι ΗΠΑ - ""Η Ρωσία διαπράττει γενοκτονία στο Ντονμπάς"" λέει ο Ζελένσκι"	"Το αίτημα του Βλαντιμίρ Πούτιν για άρση των οικονομικών κυρώσεων σε βάρος της Ρωσίας έτσι ώστε να μεταφερθούν τρόφιμα και λιπάσματα από την Ουκρανία απορρίπτουν οι ΗΠΑ. Για ""γενοκτονία"" στο Ντονμπάς κάνει λόγο ο Ζελένσκι."	                        ΚΟΣΜΟΣ	Φιλορώσοι αυτονομιστές στην περιοχή του Ντονμπάς	https://www.news247.gr/img/447/9645565/454000/w660/660/oukrania.jpg	2022-05-27 08:35	Ο ουκρανός πρόεδρος Βολοντίμιρ Ζελένσκι κατηγόρησε χθες Πέμπτη τη Ρωσία ότι διαπράττει «γενοκτονία» στο Ντονμπάς, στο ανατολικό τμήμα της χώρας του. «Η επίθεση σε εξέλιξη των δυνάμεων κατοχής στο Ντονμπάς μπορεί να κάνει την περιφέρεια ακατοίκητη», είπε ο κ. Ζελένσκι κατά τη διάρκεια του καθημερινού μαγνητοσκοπημένου διαγγέλματός του τις ρωσικές ένοπλες δυνάμεις πως έχουν βαλθεί να μετατρέψουν «σε στάχτες» πολλές πόλεις της περιφέρειας αυτής. Η Ρωσία επιδίδεται σε «εκτοπισμούς» και «μαζικές δολοφονίες αμάχων» στο Ντονμπάς, συνέχισε ο κ. Ζελένσκι, για τον οποίο «όλα αυτά (...) είναι προφανώς πολιτική γενοκτονίας που διαπράττεται από τη Ρωσία». Οι κατηγορίες που εξακόντισε ο κ. Ζελένσκι αντικατοπτρίζουν αυτές της Ρωσίας, η οποία δικαιολόγησε την εισβολή στην ουκρανική επικράτεια από την 24η Φεβρουαρίου επικαλούμενη την ανάγκη να αποτρέψει τη «γενοκτονία» που διέπραττε κατ’ αυτή η Ουκρανία με στόχο τον ρωσόφωνο πληθυσμό του Ντονμπάς. Τον Απρίλιο, το ουκρανικό κοινοβούλιο υιοθέτησε ψήφισμα που χαρακτηρίζει «γενοκτονία» τις ενέργειες του ρωσικού στρατού στη χώρα και καλεί όλες τις χώρες του κόσμου και τους διεθνείς οργανισμούς να κάνουν το ίδιο. Ο πρόεδρος των ΗΠΑ Τζο Μπάιντεν έχει επίσης χρησιμοποιήσει αυτόν τον όρο. ΗΠΑ: Απορρίπτουν τα αιτήματα Πούτιν για άρση των κυρώσεων Οι ΗΠΑ απέρριψαν χθες Πέμπτη την αξίωση του προέδρου της Ρωσίας Βλαντίμιρ Πούτιν να αρθούν οι οικονομικές κυρώσεις που επέβαλε η Δύση στη χώρα του εξαιτίας του πολέμου στην Ουκρανία. Σύμφωνα με το Κρεμλίνο, ο κ. Πούτιν είπε στον πρωθυπουργό της Ιταλίας Μάριο Ντράγκι ότι η Μόσχα είναι διατεθειμένη να επιτρέψει τη μεταφορά με πλοία τροφίμων και λιπασμάτων για να αποτραπεί διεθνής επισιτιστική κρίση, όμως υπό τον όρο ότι «θα τερματιστούν οι κυρώσεις που επιβλήθηκαν από τη Δύση με πολιτικά κίνητρα». Νωρίτερα, ο εκπρόσωπος της ρωσικής προεδρίας Ντμίτρι Πεσκόφ είπε επίσης ότι οι εξαγωγές σιτηρών από την Ουκρανία θα επιτραπεί να ξαναρχίσουν αν αρθούν οι κυρώσεις σε βάρος της Ρωσίας. Η εκπρόσωπος του Λευκού Οίκου Καρίν Ζαν-Πιερ αντέτεινε ότι είναι ο ρωσικός ναυτικός αποκλεισμός αυτός που εμποδίζει τη μεταφορά τόνων τροφίμων και λιπασμάτων, όχι οι δυτικές κυρώσεις, προσθέτοντας πως δεν τίθεται καν θέμα άρσης των κυρώσεων. «Δεν υπάρχει καμία (τέτοια) συζήτηση. Όλο αυτό το προκαλεί η Ρωσία», επέμεινε η κυρία Ζαν-Πιερ. Η Μόσχα «πρέπει να σταματήσει αμέσως τον πόλεμό της εναντίον της Ουκρανίας», ο οποίος «πλήττει την παγκόσμια ασφάλεια τροφίμων», επέμεινε. «Η Ρωσία, που εμποδίζει την εξαγωγή τροφίμων από τα ουκρανικά λιμάνια, αυξάνει την πείνα στον κόσμο. Η ευθύνη είναι δική της», επανέλαβε. Παγκόσμια ανησυχία για τον εφοδιασμό τροφίμων Η Ρωσία και η Ουκρανία είναι ανάμεσα στους κυριότερους εξαγωγείς σιτηρών παγκοσμίως και άρα διαδραματίζουν κρίσιμο ρόλο στον εφοδιασμό πολλών χωρών με τρόφιμα. Τις τελευταίες εβδομάδες, η διεθνής κοινότητα καλεί τη Ρωσία να επιτρέψει τις εξαγωγές ουκρανικών σιτηρών. Το ρωσικό Πολεμικό Ναυτικό έχει αποκλείσει τα ουκρανικά λιμάνια στη Μαύρη Θάλασσα, καταγγέλλει το Κίεβο. Η κυβέρνηση του ουκρανού προέδρου Βολοντίμιρ Ζελένσκι έκανε λόγο περί ρωσικού εκβιασμού χθες και κάλεσε τη Δύση να μην προχωρήσει σε άρση των κυρώσεων προτού η Μόσχα τερματίσει τον πόλεμο. Ο κ. Πεσκόφ κατηγόρησε από την πλευρά του το Κίεβο για έλλειψη ρεαλισμού, επιμένοντας ότι οι απαιτήσεις της Μόσχας, ιδίως η εγκατάλειψη του ελέγχου των περιφερειών των ρωσόφωνων στο Ντονμπάς και η αποδοχή της προσάρτησης της Κριμαίας, πρέπει να ικανοποιηθούν. Ο κ. Ζελένσκι επιμένει να λέει πως η Ουκρανία δεν θα παραδώσει κανένα τμήμα της επικράτειάς της και είναι αποφασισμένη να συνεχίσει να μάχεται. Ο κ. Ντράγκι είπε ότι κατά τη διάρκεια της τηλεφωνικής συνδιάλεξής του με τον κ. Πούτιν, διαπίστωσε πως ο ρώσος πρόεδρος θέλει να συμβάλει να επιλυθεί η διεθνής επισιτιστική κρίση. Ο ιταλός πρωθυπουργός πρόσθεσε ότι θα μιλήσει σύντομα με τον κ. Ζελένσκι για να ακούσει τη δική του γνώμη. Ερωτηθείς αν θεωρεί ότι υπάρχει έστω μια αχτίδα ελπίδας πως θα ξαναρχίσουν οι ειρηνευτικές διαπραγματεύσεις μετά τη συνδιάλεξή του με τον ρώσο πρόεδρο, ο κ. Ντράγκι απάντησε μονολεκτικά «όχι». Ακολουθήστε το News247.gr στο Google News και μάθετε πρώτοι όλες τις ειδήσεις	news247
39	Η Ευρώπη σε δύσκολους καιρούς: Αδύναμη ηγεσία, ουρά των Αμερικανών...	Θα μπορούσαν όσα γίνονταν σήμερα να αποφευχθούν, αν είχαμε ηγέτες στο ύψος των περιστάσεων; Θα είχαμε πόλεμο αν την Ευρώπη κυβερνούσαν ο Κόλ αντί του Σόλτς στη Γερμανία και ο Μιτεράν αντί του Μακρόν στη Γαλλία; 	                        ΓΝΩΜΕΣ	Η Ευρώπη σε δύσκολους καιρούς: Αδύναμη ηγεσία, ουρά των Αμερικανών...	https://www.news247.gr/img/7578/9645373/418000/w660/660/usa-eu.jpg	2022-05-27 06:18	Όταν ο κόσμος συνολικά και κάθε χώρα χωριστά ζουν δύσκολες μέρες, συνήθως οι άνθρωποι στρέφονται στις ηγεσίες. Και το πρώτο ερώτημα που έρχεται στα χείλη μπορεί να είναι: Αραγε, όσα γίνονται σήμερα θα μπορούσαν να αποφευχθούν, αν είχαμε ηγέτες στο ύψος των περιστάσεων; Για να το κάνουμε συγκεκριμένο: Θα είχαμε πόλεμο αν την Ευρώπη κυβερνούσαν ο Κόλ αντί του Σόλτς στη Γερμανία και ο Μιτεράν αντί του Μακρόν στη Γαλλία; Αν στη Γερμανία δεν είχε αποχωρήσει η Μέρκελ, η μεγαλύτερη χώρα της Ευρώπης θα σερνόταν πίσω από τους Αμερικανούς; Μόλις έγινε η εισβολή της Ρωσίας στην Ουκρανία και επιβλήθηκαν οι πρώτες κυρώσεις στον Πούτιν, άρχισαν τα δοξαστικά για «την «Ευρώπη που ξυπνάει». Αρχισαν και οι λοιδορίες για την Μέρκελ, που «είχε κολεγιά με τον Πούτιν». Πόση αλήθεια υπάρχει σε όλα αυτά; Και πόση προπαγάνδα; Πρώτον, μετά τον Β’ Παγκόσμιο Πόλεμο και στο πέρασμα των πολλών δεκαετιών του Ψυχρού Πολέμου, η Ρωσία, είτε ως Σοβιετική Ενωση μέχρι το 1989 είτε ως μεμονωμένη χώρα στη συνέχεια, ήταν παράγοντας ασφάλειας στην Ευρώπη. Ως υπερδύναμη έκανε και αυτή, όπως οι Αμερικανοί, πολέμους (πχ Αφγανιστάν), αλλά ουδέποτε απείλησε το στάτους κβο στην Ευρώπη. Μετά την κατάρρευση του ανατολικού συνασπισμού (1989), έχασε όλες τις χώρες-δορυφόρους της(οι περισσότερες έγιναν μέλη της Ευρωπαϊκής Ενωσης και του ΝΑΤΟ) χωρίς να ανοίξει μύτη. Η Ρωσία του Πούτιν ήταν προνομιακός οικονομικός εταίρος πολλών ευρωπαϊκών χωρών, με πρώτη τη Γερμανία. Το ρωσικό αέριο και πετρέλαιο έρεε άφθονο με κερδισμένες όλες τις πλευρές(win win). Η Γερμανία έγινε παγκόσμια οικονομική δύναμη και η Ρωσία ενίσχυε τα συναλλαγματικά της αποθέματα. Δεύτερον, ποιος έσπρωξε τον Πούτιν να εισβάλει στην Ουκρανία; Η αυτοκρατορική μεγαλομανία του, όπως λέει η εύκολη προπαγανδιστική ανάλυση; Ή μήπως ισχύει αυτό για το οποίο είχε προειδοποιήσει εδώ και πολλά χρόνια η παλιά αλεπού της αμερικανικής εξωτερικής πολιτικής Χένρι Κίσινγκερ; Αν τον είχαν ακούσει και δεν φούσκωναν τα μυαλά του Ζελένσκι για ένταξη της Ουκρανίας στο ΝΑΤΟ, θα είχαμε σήμερα πόλεμο; Τρίτον, η σημερινή ευρωπαϊκή ηγεσία απέτυχε να αποτρέψει τη ρωσική εισβολή. Θα είχε το ίδιο αποτύχει και η Μέρκελ; Τέταρτον, η σημερινή ηγεσία των Βρυξελλών, όπως εκφράζεται από την Ούρσουλα φον ντερ Λάιεν, πελαγοδρομεί. Ανακοινώνει κυρώσεις, τις οποίες αρκετές χώρες δεν ακολουθούν, γιατί απλούστατα θα τις οδηγήσουν στην οικονομική καταστροφή. Πέμπτον, γιατί η σημερινή ευρωπαϊκή ηγεσία, αφού απέτυχε να αποτρέψει τον πόλεμο, δεν κινεί γη και ουρανό για να τον σταματήσει; Γιατί ο Σολτς και ο Μακρόν, βέροι πολιτικοί, δεν κάνουν ό,τι ο Ιταλός τραπεζίτης Ντράγκι, που βλέπει καλύτερα από αυτούς τι περιμένει την Ευρώπη, αν επιδεινωθεί η ενεργειακή κρίση; Η ευρωπαϊκή ηγεσία σέρνεται πίσω από τους Αμερικανούς. Όμως, οι ΗΠΑ είναι μακριά και η οικονομία τους δεν εξαρτάται από τη ρωσική ενέργεια. Επιπλέον, στόχος τους δεν είναι να τερματιστεί ο πόλεμος, αλλά να ταπεινωθεί η Ρωσία και να ανατραπεί ο Πούτιν. Το ξεφούρνισε ο γκαφατζής Μπάιντεν και έσπευσαν να τον διορθώσουν οι δικοί του. Αλλά η Ευρώπη έχει κάθε συμφέρον να επιδιώξει τον άμεσο τερματισμό του πολέμου, γιατί αυτό επιτάσσει το συμφέρον των λαών της. Σε παγκόσμια γεγονότα αυτού του βεληνεκούς, ο ρόλος μια μικρής χώρας, όπως η Ελλάδα, είναι εξαιρετικά περιορισμένος. Η κυβέρνηση Μητσοτάκη έσπευσε από την πρώτη στιγμή να υπερθεματίσει στην επιβολή κυρώσεων κατά της Ρωσίας. Αλλά φρόντισε να ζητήσει εξαίρεση για τα τάνκερ Ελλήνων εφοπλιστών που μεταφέρουν ρωσικό πετρέλαιο, όπως αποκάλυψε το Bloomberg. Αυτή είναι «πολιτική αρχών», που είπε και ο πρωθυπουργός στον Μπάιντεν και στο Κογκρέσο... Ακολουθήστε το News247.gr στο Google News και μάθετε πρώτοι όλες τις ειδήσεις	                    Γιώργος Καρελιάς
40	Η Ρωσία κατηγορεί την Ουκρανία ότι δεν έχει καμία πρόθεση να διαπραγματευτεί	"Ο Ρώσος ΥΠΕΞ Λαβρόφ κατηγόρησε τον Ουκρανό προέδρο Ζελένσκι ότι δεν σκοπεύει να διαπραγματευτεί με τη Μόσχα και τη Δύση ότι στηρίζει αυτή την ""αδιαλλαξία""."	                        ΚΟΣΜΟΣ	Σεργκέι Λαβρόφ	https://www.news247.gr/img/4770/9645478/869000/w660/660/lavrov.jpg	2022-05-27 01:26	Ο ρώσος υπουργός Εξωτερικών Σεργκέι Λαβρόφ κατηγόρησε χθες Πέμπτη τον ουκρανό πρόεδρο Βολοντίμιρ Ζελένσκι πως δεν έχει την παραμικρή πρόθεση να διαπραγματευτεί με τη Μόσχα και τη Δύση ότι υποστηρίζει το Κίεβο στη στάση του αυτή. Ο κ. Ζελένσκι έχει πει ότι θα διαπραγματευτεί μόνο απευθείας με τον ρώσο ομόλογό του, τον Βλαντίμιρ Πούτιν, και μόνο αν προηγουμένως οι ρωσικές ένοπλες δυνάμεις υποχωρήσουν στα προπολεμικά σύνορα. «Βολεύει τη Δύση να υποστηρίζει αυτή την αδιαλλαξία», η οποία από «λογική» σκοπιά «δεν στέκει και πολύ καλά», έκρινε ο ρώσος ΥΠΕΞ σε δηλώσεις του στην αραβική υπηρεσία του ρωσικού κρατικού τηλεοπτικού δικτύου RT. Ακολουθήστε το News247.gr στο Google News και μάθετε πρώτοι όλες τις ειδήσεις	news247
41	"Πούτιν: ""Δεν θα μας αποκόψουν από τις δυτικές τεχνολογίες"" "	"Ο Ρώσος Πρόεδρος, αν και παραδέχθηκε ότι η ρωσική οικονομία αντιμετωπίζει προβλήματα λόγω των κυρώσεων, τόνισε ότι η χώρα του δεν θα αποκοπεί από τις δυτικές τεχνολογίες γιατί ""αυτό δεν είναι ρεαλιστικό στο σύγχρονο κόσμο"". "	                        ΚΟΣΜΟΣ	Βλαντίμιρ Πούτιν	https://www.news247.gr/img/147/9625008/366000/w660/660/putin.jpg	2022-05-26 17:22	Ο Βλαντίμιρ Πούτιν παραδέχθηκε την Πέμπτη ότι οι δυτικές κυρώσεις εναντίον της Ρωσίας έχουν διαταράξει τις εφοδιαστικές αλυσίδες, αλλά είπε ότι δεν θα καταφέρουν να την αποκόψουν από την τεχνολογία. Μιλώντας μέσω βιντεοσύνδεσης στους ηγέτες των πρώην σοβιετικών δημοκρατιών που συμμετείχαν σε οικονομικό φόρουμ που πραγματοποιείται στο Κιργιστάν, ο Πούτιν είπε ότι η Ρωσία θα συνεχίσει να εργάζεται για την εξεύρεση υποκατάστατων για τα ξένα προϊόντα που εισάγονται, τα οποία δεν θα ήταν πλέον διαθέσιμα στην χώρα, παρόλο που αυτό δεν αποτελεί «πανάκεια για όλα τα δεινά». Η Ρωσία άρχισε να απομονώνεται όλο και πιο πολύ από την Δύση από τότε που εισέβαλε στην Ουκρανία πριν από τρεις μήνες, αποκαλώντας την εισβολή «ειδική στρατιωτική επιχείρηση». Δεκάδες εταιρείες έχουν εγκαταλείψει οριστικά τη χώρα και οι άνευ προηγουμένου δυτικές κυρώσεις έχουν πλήξει την οικονομία της και τις επιχειρήσεις της. «Οι επιχειρηματίες μας αντιμετωπίζουν προβλήματα, φυσικά, ειδικά στον πεδίο των εφοδιαστικών αλυσίδων και των μεταφορών. Αλλά παρ' όλα αυτά, όλα μπορούν να ρυθμιστούν, όλα μπορούν να οικοδομηθούν με νέο τρόπο» δήλωσε ο Πούτιν. «Όχι χωρίς απώλειες στην παρούσα φάση, αλλά αυτό μας βοηθάει στην πορεία να γίνουμε πιο δυνατοί. Σε κάθε περίπτωση, αποκτούμε οπωσδήποτε νέες ικανότητες, αρχίζουμε να επικεντρώνουμε τους οικονομικούς, χρηματοπιστωτικούς και διοικητικούς πόρους σε τομείς αιχμής». Ο Βλαντίμιρ Πούτιν είπε επίσης ότι η αποχώρηση ορισμένων ξένων επιχειρήσεων από τη Ρωσία μπορεί να είναι προς το καλύτερο. Ο Ρώσος πρόεδρος παραδέχθηκε πως η Ρωσία έχει ανάγκη την πρόσβαση σε ξένες τεχνολογίες, προσθέτοντας: «Δεν θα αποκοπούμε από αυτό, θέλουν να μας πιέσουν λίγο, αλλά στον σύγχρονο κόσμο αυτό είναι απλά μη ρεαλιστικό, αδύνατο». Δεν διευκρίνισε το πώς η Ρωσία θα βρει τρόπους για να αποκτήσει πρόσβαση σε δυτικά εξαρτήματα ή λογισμικό. Αναφερόμενος προφανώς στις Ηνωμένες Πολιτείες, είπε ότι κανένας «παγκόσμιος χωροφύλακας» δεν θα καταφέρει να χρησιμοποιήσει κυρώσεις για να αποδυναμώσει χώρες όπως η Ρωσία, η Κίνα και πολλές άλλες χώρες που ακολουθούν αυτό χαρακτήρισε ανεξάρτητη πολιτική. Ακολουθήστε το News247.gr στο Google News και μάθετε πρώτοι όλες τις ειδήσεις	news247
42	Ο Πούτιν ανακοίνωσε αύξηση 10% στις συντάξεις και τον κατώτατο μισθό	"Ο Ρώσος πρόεδρος ανακοίνωσε την αύξηση των συντάξεων και του κατώτατου μισθού κατά 10% δηλώνοντας πως ""δεν σχετίζονται όλα τα οικονομικά προβλήματα με τη σύγκρουση στην Ουκρανία""."	                        ΚΟΣΜΟΣ	Βλαντίμιρ Πούτιν	https://www.news247.gr/img/9626/9643934/956000/w660/660/putin.jpg	2022-05-25 19:58	Ο Ρώσος πρόεδρος Βλαντίμιρ Πούτιν ανακοίνωσε σήμερα ότι έδωσε εντολή στην κυβέρνηση να αυξήσει τις συντάξεις και τον κατώτατο μισθό κατά 10%, δηλώνοντας παράλληλα ότι δεν σχετίζονται όλα τα οικονομικά προβλήματα με την σύγκρουση στην Ουκρανία. Σύμφωνα με το ΑΠΕ-ΜΠΕ, κατά την ομιλία του στο Συμβούλιο Ασφαλείας της Ρωσίας, η οποία μεταδόθηκε από την τηλεόραση, ο πρόεδρος Πούτιν είπε ότι ο πληθωρισμός εφέτος δεν θα υπερβεί το 15%. Ακολουθήστε το News247.gr στο Google News και μάθετε πρώτοι όλες τις ειδήσεις	news247
43	"Ζελένσκι: ""Θα μιλήσω μόνο απευθείας με τον Πούτιν"""	"Πρόθυμος να μιλήσει μόνο απευθείας με τον ίδιο τον Βλαντίμιρ Πούτιν, δήλωσε ο Βολοντίμιρ Ζελένσκι. ""Η Ουκρανία θα αγωνιστεί μέχρι να ανακτήσει όλα τα εδάφη της""."	                        ΚΟΣΜΟΣ	Βολοντίμιρ Ζελένσκι	https://www.news247.gr/img/3153/9643388/945000/w660/660/zelenskyy.jpg	2022-05-25 11:12	"Ο ουκρανός πρόεδρος Βολοντίμιρ Ζελένσκι δήλωσε σήμερα ότι προτίθεται να μιλήσει μόνο απευθείας με τον ίδιο τον Βλαντίμιρ Πούτιν και όχι μέσω μεσολαβητών. Ο Ζελένσκι πρόσθεσε ότι, αν ο Ρώσος πρόεδρος ""αντιλαμβάνεται την πραγματικότητα"", υπάρχει πιθανότητα εξεύρεσης διπλωματικής λύσης για τον τερματισμό του πολέμου στην Ουκρανία. Μιλώντας στο Παγκόσμιο Οικονομικό Φόρουμ στο Νταβός, ο ουκρανός πρόεδρος είπε ακόμη ότι η Ουκρανία θα αγωνιστεί μέχρι να ανακτήσει όλα τα εδάφη της. Η Μόσχα θα πρέπει να αποσύρει τα στρατεύματά της στις γραμμές όπου βρίσκονταν πριν από την έναρξη της ρωσικής εισβολής, στις 24 Φεβρουαρίου, είπε ο Ζελένσκι. ""Αυτό θα μπορούσε να είναι ένα βήμα προς την διενέργεια συνομιλιών"", δήλωσε και πρόσθεσε ότι η Μόσχα προσπαθεί να κερδίσει χρόνο στις συνομιλίες της με το Κίεβο. Ουκρανία: ""Έπεσαν"" τρεις πόλεις στο Ντονέτσκ - Σκληρές μάχες στα ανατολικά Οι ρωσικές δυνάμεις έχουν καταλάβει τρεις πόλεις στην περιφέρεια του Ντονέτσκ, συμπεριλαμβανομένου του Σβιτλοντάρσκ, επιβεβαίωσε στο Radio Free Europe/Radio Liberty ο ουκρανός κυβερνήτης της περιοχής, Πάβλο Κιριλένκο. Νωρίτερα σήμερα, η ηγεσία της υποστηριζόμενης από τη Μόσχα αυτοανακηρυχθείσας «Λαϊκής Δημοκρατίας του Ντονέτσκ» είχε ανακοινώσει μέσω Telegram ότι οι δυνάμεις της κατέλαβαν το Σβιτλοντάρσκ και αντικατέστησαν την ουκρανική με τη ρωσική σημαία. Το Σβιτλοντάρσκ βρίσκεται 80 χιλιόμετρα νοτιοδυτικά του Σεβεροντονέτσκ, που αποτελεί βασικό στόχο των ρωσικών στρατιωτικών επιχειρήσεων τις τελευταίες ημέρες. ""Οι μάχες στα ανατολικά θα κρίνουν τη μοίρα της Ουκρανίας"" Οι μάχες που μαίνονται στην ανατολική Ουκρανία θα μπορούσαν να καθορίσουν τη μοίρα της χώρας, δήλωσε σήμερα ο εκπρόσωπος του ουκρανικού υπουργείου Άμυνας Ολεξάντρ Μοτουζιάνικ. Τρεις μήνες μετά την έναρξη του πολέμου, οι ρωσικές δυνάμεις επιχειρούν να περικυκλώσουν τα ουκρανικά στρατεύματα σε δύο πόλεις στις όχθες του ποταμού Σιβέρσκι Ντονέτς. Σύμφωνα με τον Μοτουζιάνικ, οι ρωσικές δυνάμεις δεν έχουν εγκαταλείψει τις προσπάθειες να διασχίσουν τον ποταμό. «Παρακολουθούμε πλέον την πιο ενεργή φάση της επίθεσης ευρείας κλίμακας που έχει εξαπολύσει η Ρωσία εναντίον της χώρας μας», δήλωσε σε συνέντευξη Τύπου που μεταδόθηκε τηλεοπτικά. «Η κατάσταση στο ανατολικό μέτωπο είναι εξαιρετικά δύσκολη, επειδή η μοίρα της χώρας μας κρίνεται ίσως εκεί αυτήν τη στιγμή», τόνισε. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
44	"Ρωσία: Δυσαρέσκεια για Πούτιν από τους ολιγάρχες - ""Ψίθυροι"" για τον διάδοχό του"	Εκπρόσωποι του επιχειρηματικού κόσμου και σειρά μελών της ρωσικής κυβέρνησης, τόσο αυτοί που υποστηρίζουν την συνέχιση του πολέμου όσο και εκείνοι που επιθυμούν την ειρήνη, δεν είναι ικανοποιημένοι προσωπικά με τον πρόεδρο Βλαντίμιρ Πούτιν.	                        ΚΟΣΜΟΣ	Ο Βλαντίμιρ Πούτιν	https://www.news247.gr/img/8131/9642876/043000/w660/660/putin.jpg	2022-05-24 19:23	"Σήμερα συμπληρώνονται τρεις μήνες από την έναρξη της ρωσικής ευρείας κλίμακας εισβολής στην Ουκρανία, την οποία το Κρεμλίνο εξακολουθεί να αποκαλεί «ειδική στρατιωτική επιχείρηση». Όπως γράφει ο ιστότοτος Meduza επικαλούμενος πηγές στους κυβερνητικούς κύκλους, στους τρεις αυτούς μήνες που πέρασαν πολλοί εκπρόσωποι των ρωσικών ελίτ έχουν αλλάξει μερικές φορές στάση σε σχέση με τον πόλεμο και την κατάσταση που επικρατεί στην χώρα. Σύμφωνα με τις πηγές του Meduza, μέσα σε τρεις μήνες ο Πούτιν κατάφερε να στρέψει εναντίον του και το «κόμμα του πολέμου» και εκείνους που θέλουν ειρήνη. Στο Κρεμλίνο ελπίζουν ότι «στο ορατό μέλλον» θα φύγει και επιλέγουν τον διάδοχο. Στις αρχές Μαρτίου ο ιστότοπος Meduza έγραφε ότι στην πλειοψηφία τους οι αξιωματούχοι του Κρεμλίνου και της κυβέρνησης δεν ξέρουν απλά τι να κάνουν και με τρόμο σκέφτονται πως οι κυρώσεις θα επηρεάσουν την ζωή τους και την καριέρα τους. Λίγο αργότερα άρχισε η «πατριωτική έξαρση», ενώ τον Απρίλιο πολλοί στην εξουσία έκαναν εκκλήσεις να συνεχισθεί ο πόλεμος «έως την τελική νίκη». Απογοήτευση για τον Πούτιν από τους ολιγάρχες Υπάρχει μια αυξανόμενη αίσθηση απογοήτευσης με τον Πούτιν τόσο από τα μέλη που είναι υπέρ του πολέμου όσο και από τα μέλη που είναι κατά. Συγκεκριμένα, φιλοπολεμική παράταξη φέρεται να είναι απογοητευμένη από την έλλειψη προόδου, ενώ η επιχειρηματική ελίτ είναι δυσαρεστημένη με την κλίμακα των οικονομικών κυρώσεων. Ωστόσο, γενικά, γράφει ο Meduza, όσον αφορά στις εκτιμήσεις της κατάστασης υπερτερεί η απαισιοδοξία. «Δεν θα είναι δυνατόν να ζήσουμε όπως πριν. Δεν μπορούμε να μιλάμε καν για ανάπτυξη. Με κάποιο τρόπο όμως μπορούμε να ζήσουμε, με μέτριες εισαγωγές, κάνοντας εμπόριο με την Κίνα και την Ινδία», λένε κάποιοι όπως δηλώνει στον ιστότοπο πηγή προσκείμενη στην κυβέρνηση. Αυτή τη στιγμή, όπως ισχυρίζεται ο ιστότοπος, πολλοί εκπρόσωποι των ελίτ, τόσο αυτοί που υποστηρίζουν την συνέχιση του πολέμου όσο και οι θιασώτες της ειρήνης, δεν είναι ικανοποιημένοι προσωπικά με τον πρόεδρο Βλαντίμιρ Πούτιν. Οι εκπρόσωποι του επιχειρηματικού κόσμου και σειρά μελών της κυβέρνησης «δεν είναι ικανοποιημένοι, με το ότι ο πρόεδρος άρχισε τον πόλεμο χωρίς να σκεφτεί το μέγεθος των κυρώσεων». Υπάρχουν κι εκείνοι, που δεν είναι ευχαριστημένοι από τους ρυθμούς με τους οποίους διεξάγεται η «ειδική στρατιωτική επιχείρηση», και επιμένουν σε πιο αποφασιστικές ενέργειες στον πόλεμο, υποστηρίζοντας ότι πρέπει να γίνει ευρεία επιστράτευση και να συνεχισθεί ο πόλεμος «έως την νίκη». Σύμφωνα με τις πηγές που επικαλείται ο ιστότοπος, το Κρεμλίνο δεν είναι έτοιμο για γενική επιστράτευση, επειδή αυτή η ιδέα δεν είναι δημοφιλής στους κόλπους της κοινωνίας. Οι υποστηρικτές της άμεσης σύναψης ειρήνης υποδεικνύουν από την πλευρά τους τα προβλήματα που έχουν δημιουργηθεί στην οικονομία, τα οποία κατά την άποψή τους με την πάροδο του χρόνου θα επιδεινωθούν. ""Παρασκηνιακές"" συζητήσεις για τον διάδοχό του Οι πηγές του ρωσικού ιστότοπου ισχυρίζονται επίσης ότι στα ανώτατα κλιμάκια της εξουσίας όλο και πιο συχνά συζητείται το θέμα του «διαδόχου του Πούτιν». Δεν γίνεται λόγος για συνωμοσία κατά του προέδρου, «αλλά υπάρχει η κατανόηση ή η επιθυμία ο ίδιος να μην διοικεί το κράτος σε ένα αρκετά κοντινό μέλλον». Μεταξύ των ονομάτων που συζητούνται, τα οποία κατά την άποψη μερικών εκπροσώπων της εξουσίας θα μπορούν «να συνεννοηθούν με την Δύση», είναι ο δήμαρχος της Μόσχας Σεργκέι Σομπιάνιν, ο αναπληρωτής πρόεδρος του Συμβουλίου Ασφαλείας της Ρωσίας Ντμίτρι Μεντβέντεφ και ο πρώτος αναπληρωτής της Διοίκησης της προεδρίας Σεργκέι Κιριγιένκο. Μια πηγή είπε: «Ο πρόεδρος τα μπέρδεψε, αλλά όλα μπορούν κάπως να διορθωθούν - αν υπάρξει συμφωνία με τη Δύση και την Ουκρανία». Άγνωστο το πόσο θα διαρκέσει ο πόλεμος στην Ουκρανία Ο γραμματέας του Συμβουλίου Ασφαλείας της Ρωσίας Νικολάι Πατρούσεφ σε συνέντευξή του στην εφημερίδα argumenti I fakti, απαντώντας στο ερώτημα πόσο θα διαρκέσει η «ειδική στρατιωτική επιχείρηση», είπε ότι η Ρωσία «δεν βιάζεται με τις χρονικές προθεσμίες» και εκ νέου, άρχισε να ισχυρίζεται ότι «όλοι οι στόχοι που έθεσε ο πρόεδρος θα επιτευχθούν». Παράλληλα έδωσε έμφαση στην λεγόμενη αποναζιστικοποίηση. Μεταξύ των άλλων στόχων που έθεσε ο Πούτιν αρχίζοντας τον πόλεμο είναι η «αποστρατιωτικοποίηση» της Ουκρανίας, καθώς και η αναγνώριση της ανεξαρτησίας των λεγόμενων Λαϊκών Δημοκρατιών του Ντονέτσκ και του Λουγκάνσκ και της προσάρτησης της Κριμαίας. Σύμφωνα με τον Πατρούσεφ, «την τύχη της Ουκρανίας θα την ορίσει ο λαός, που ζει στο έδαφός της». Όμως το τί είχε υπόψιν του πρακτικά ο Πατρούσεφ, δεν το διευκρίνισε. Ο Πατρούσεφ δήλωσε επίσης ότι θα αυξηθούν οι κρατικές επιχορηγήσεις για την δημιουργία «πατριωτικού περιεχομένου» έργων και κινηματογραφικών ταινιών. Στους τρεις μήνες εχθροπραξιών η Ρωσία έθεσε υπό τον έλεγχό της μέρος των νότιων περιοχών της Ουκρανίας, καθώς και μέρος των περιοχών του Χαρκόβου, του Ντονέτσκ και του Λουγκάνσκ. Υπό τον έλεγχο της Ρωσίας περιήλθε η περιοχή της Χερσώνας και η μεγάλη πόλη της Μαριούπολης, η οποία έχει καταστραφεί πλήρως. Οι ρωσικές δυνάμεις υποχώρησαν από το Κίεβο. Κατά την διάρκεια του πολέμου έχουν χάσει τη ζωή τους χιλιάδες και σύμφωνα με κάποιες πηγές, δεκάδες χιλιάδες άμαχοι. Η Ουκρανία ισχυρίζεται ότι οι ρώσοι στρατιωτικοί έχουν διαπράξει σωρεία εγκλημάτων πολέμου, τα οποία θα ερευνήσει Διεθνές Ποινικό Δικαστήριο. Σημειώνεται πως ο ιστότοπος Meduza έχει συμπεριληφθεί στα ΜΜΕ-«ξένος πράκτορας» και έχει μπλοκαριστεί στην Ρωσία. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
45	Πόλεμος στην Ουκρανία: Σύρραξη διαρκείας βλέπουν οι Ρώσοι 	Για πρώτη φορά οι Ρώσοι αξιωματούχοι αφήνουν ξεκάθαρα να εννοηθεί ότι δεν βλέπουν σύντομο τέλους του πολέμου στην Ουκρανία. 	                        ΚΟΣΜΟΣ	Πόλεμος στην Ουκρανία	https://www.news247.gr/img/1901/9629994/452000/w660/660/ukraine1.jpg	2022-05-24 16:06	Ο Ρώσος υπουργός Άμυνας Σεργκέι Σοϊγκού δήλωσε ότι η Μόσχα εσκεμμένα επιβραδύνει την επίθεσή της στην Ουκρανία προκειμένου να επιτρέψει σε αμάχους να εγκαταλείψουν την περιοχή, ενώ υψηλόβαθμος αξιωματούχος των υπηρεσιών ασφαλείας δήλωσε ότι η Μόσχα δεν «κυνηγάει προθεσμίες» στον πόλεμο. Οπως αναφέρει το ΑΠΕ-ΜΠΕ, τα σχόλιά τους αφήνουν να εννοηθεί ότι η Ρωσία δεν διαβλέπει άμεσο τέλος στη σύρραξη, ενώ επιδιώκει να διαλύσει την όποια εντύπωση ότι η παρατεταμένη και δαπανηρή «ειδική στρατιωτική επιχείρηση» βρίσκεται σε τέλμα. Η Ουκρανία και οι δυτικοί της σύμμαχοι υποστηρίζουν ότι η πραγματικότητα είναι πως η Ρωσία έχει χάσει δυναμική αφού βρέθηκε αντιμέτωπη με ισχυρή αντίσταση από τους Ουκρανούς και υφίσταται βαριές απώλειες σε ανθρώπινες ζωές και εξοπλισμό. «Συνεχίζουμε την ειδική στρατιωτική επιχείρηση έως την επίτευξη όλων των στόχων, ανεξάρτητα από την τεράστια βοήθεια της Δύσης προς το καθεστώς του Κρεμλίνου και την άνευ προηγουμένου πίεση των κυρώσεων», δήλωσε ο Σοϊγκού. «Έχει κηρυχθεί επανειλημμένα κατάπαυση πυρός και δημιουργούνται ανθρωπιστικοί διάδρομοι προκειμένου οι πολίτες να βγουν από περικυκλωμένους οικισμούς», δήλωσε ο Σοϊγκού σε σχόλιά του που μεταδόθηκαν τηλεοπτικά την 90ή ημέρα του πολέμου. «Φυσικά αυτό επιβραδύνει τον ρυθμό της επίθεσης, αλλά αυτό γίνεται εσκεμμένα για να αποφευχθούν τα θύματα μεταξύ του άμαχου πληθυσμού», δήλωσε ο ίδιος στους υπουργούς Άμυνας του Οργανισμού της Συνθήκης Συλλογικής Ασφάλειας (CSTO), μιας στρατιωτικής συμμαχίας της Ρωσίας και πέντε άλλων πρώην σοβιετικών δημοκρατιών. Σε ξεχωριστά σχόλια, ο Νικολάι Πατρούσεφ, γραμματέας του Συμβουλίου Ασφαλείας του προέδρου Βλαντίμιρ Πούτιν, δήλωσε ότι όλοι οι στόχοι του Πούτιν στην Ουκρανία θα επιτευχθούν διότι η αλήθεια είναι στην πλευρά της Ρωσίας. «Δεν κυνηγάμε προθεσμίες», δήλωσε ο Πατρούσεφ σε συνέντευξη που παραχώρησε στην εφημερίδα Argumenty i Fakty, επαναλαμβάνοντας τον στόχο της Ρωσίας για «αποναζιστικοποίηση» της Ουκρανίας --κάτι που το Κίεβο και η Δύση απορρίπτουν ως ψευδές πρόσχημα για πόλεμο. «Ο ναζισμός πρέπει να εξαλειφθεί 100%, διαφορετικά θα σηκώσει και πάλι κεφάλι σε λίγα χρόνια, με μια ακόμα πιο άσχημη μορφή», δήλωσε ο Πατρούσεφ. Ακολουθήστε το News247.gr στο Google News και μάθετε πρώτοι όλες τις ειδήσεις	news247
46	"Ναβάλνι κατά Πούτιν: ""Ένας ανισόρροπος έβαλε τις δαγκάνες του στην Ουκρανία"""	"Ως έναν ""ανισόρροπο"" που ""έβαλε τις δαγκάνες του στην Ουκρανία"" και ξεκίνησε έναν ""ανόητο πόλεμο"" χαρακτήρισε τον Βλαντίμιρ Πούτιν ο Αλεξέι Ναβάλνι μέσα από τη φυλακή. Το δικαστήριο απέρριψε την έφεσή του."	                        ΚΟΣΜΟΣ	Αλεξέι Ναβάλνι	https://www.news247.gr/img/85/9642658/583000/w660/660/navalni.jpg	2022-05-24 15:59	"Ρωσικό δικαστήριο απέρριψε σήμερα την έφεση του ηγέτη της αντιπολίτευσης Αλεξέι Ναβάλνι εναντίον της καταδίκης του σε κάθειρξη εννέα χρόνων με τις κατηγορίες της διαφθοράς και της περιφρόνησης του δικαστηρίου, τις οποίες ο ίδιος αρνείται. Ο Ναβάλνι, η πιο εξέχουσα μορφή της ρωσικής αντιπολίτευσης, καταδικάστηκε σε φυλάκιση εννέα χρόνων τον Μάρτιο για απάτη και περιφρόνηση του δικαστηρίου, επιπλέον των δυόμιση χρόνων ποινής την οποία ήδη εκτίει. Αρνείται όλες τις κατηγορίες σε βάρος του, οι οποίες λέει ότι επινοήθηκαν για να εμποδίσουν τις πολιτικές του φιλοδοξίες. Νωρίτερα ο Ναβάλνι, επέπληξε τον πρόεδρο Βλαντίμιρ Πούτιν λέγοντας ότι είναι ένας ανισόρροπος που ξεκίνησε έναν ""ανόητο πόλεμο"" στην Ουκρανία που σκοτώνει αθώους ανθρώπους τόσο στην Ουκρανία όσο και στη Ρωσία. Λέγοντας πως η Ρωσία του Πούτιν είναι ένα κράτος που διοικείται από κλέφτες και εγκληματίες, ο Ναβάλνι είπε πως οι σημερινοί ηγέτες της Ρωσίας θα συντριβούν από τις δυνάμεις της Iστορίας και θα καούν στην κόλαση προκαλώντας λουτρό αίματος στην Ουκρανία. ""Ένας ανισόρροπος έβαλε τις δαγκάνες του στην Ουκρανία"" ""Αυτός είναι ένας ανόητος πόλεμος που ξεκίνησε ο Πούτιν σας"", δήλωσε ο 45χρονος Ναβάλνι σε εφετείο της Μόσχας μέσω βιντεοσύνδεσης από φυλακή. ""Αυτός ο πόλεμος οικοδομήθηκε πάνω σε ψέματα."" ""Ένας ανισόρροπος έβαλε τις δαγκάνες του στην Ουκρανία και δεν ξέρω τι θέλει να κάνει μαζί της - αυτός ο παλαβός κλέφτης"", είπε ο Ναβάλνι για τον Πούτιν. Διακοπτόμενος κατ΄επανάληψη από τον δικαστή, ο Ναβάλνι είπε ότι τα ""γεγονότα"" για τα οποία έκανε λόγο η εισαγγελία είναι ""ψέματα"" και τα συνέκρινε με τα ψέματα που, όπως είπε, χρησιμοποίησε ο Πούτιν για να ξεκινήσει την εισβολή στην Ουκρανία στις 24 Φεβρουαρίου. ""Τι θέλετε να επιτύχετε; Θέλετε βραχυπρόθεσμο έλεγχο, να πολεμήσετε με τις μελλοντικές γενιές, να πολεμήσετε για το μέλλον της Ρωσίας;"" ρώτησε ο Ναβάλνι το δικαστήριο. ""Θα υποστείτε όλοι ιστορική ήττα."" ""Ο καιρός σας θα περάσει"", είπε ο Ναβάλνι. ""Όταν όλοι σας θα καίγεστε στην κόλαση, οι παππούδες σας θα ρίχνουν ξύλα στις φωτιές σας"". Το Κρεμλίνο έχει απορρίψει κατ΄επανάληψη τους ισχυρισμούς του Ναβάλνι για τον Πούτιν, υποστηρίζοντας πως ο Ρώσος πρόεδρος έχει κερδίσει πολλές δίκαιες εκλογές στην Ρωσία από το 2000 και παραμένει ο πιο δημοφιλής πολιτικός της χώρας. Απέρριψε ως ανοησία τον ισχυρισμό του Ναβάλνι ότι ο Πούτιν είναι διεφθαρμένος. Ο Πούτιν λέει πως η ""ειδική στρατιωτική επιχείρηση"" στην Ουκρανία είναι απαραίτητη προκειμένου να αποστρατιωτικοποιηθεί και να ""αποναζιστικοποιηθεί"" η χώρα και επειδή οι Ηνωμένες Πολιτείες χρησιμοποιούν την Ουκρανία για να απειλήσουν τη Ρωσία μέσω της διεύρυνσης του ΝΑΤΟ και η Μόσχα πρέπει να υπερασπιστεί τον ρωσόφωνο πληθυσμό από τις διώξεις. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
47	"Ζελένσκι: ""Μόνο με τον Πούτιν είμαι πρόθυμος να συναντηθώ"""	Ο Βολοντίμιρ Ζελένσκι ξεκαθάρισε στο πλαίσιο του Παγκόσμιου Οικονομικού Φόρουμ πως ο Βλαντίμιρ Πούτιν είναι ο μοναδικός ρώσος αξιωματούχος με τον οποίο είναι πρόθυμος να συναντηθεί για τον τερματισμό του πόλεμο.	                        ΚΟΣΜΟΣ	Ο Βολοντίμιρ Ζελένσκι	https://www.news247.gr/img/5987/9641916/175000/w660/660/zelenskyy.jpg	2022-05-23 23:31	Ο πρόεδρος της Ουκρανίας Βολοντίμιρ Ζελένσκι δήλωσε την Δευτέρα (23/05) πως ο Βλαντίμιρ Πούτιν είναι ο μοναδικός ρώσος αξιωματούχος με τον οποίο είναι πρόθυμος να συναντηθεί και με ένα μόνο θέμα στην ατζέντα: τον τερματισμό του πολέμου. Ο Ζελένσκι, όπως αναφέρει το Αθηναϊκό και Μακεδονικό Πρακτορείο Ειδήσεων, συμμετείχε διαδικτυακά απόψε σε συζήτηση που πραγματοποιήθηκε στο πλαίσιο του Παγκόσμιου Οικονομικού Φόρουμ στο Νταβός. Ο ουκρανός πρόεδρος σημείωσε πως ο σχεδιασμός συνομιλιών με τη Μόσχα γίνεται ολοένα και πιο δύσκολος, επικαλούμενος τα εγκλήματα που φέρεται να διέπραξε ο ρωσικός στρατός στη διάρκεια αυτού του πολέμου. Υπογράμμισε επίσης ότι οποιαδήποτε απόπειρα ανάκτησης δια της βίας της χερσονήσου της Κριμαίας, που η Ρωσία προσάρτησε το 2014, θα προκαλούσε εκατοντάδες χιλιάδες θύματα. Ακολουθήστε το News247.gr στο Google News και μάθετε πρώτοι όλες τις ειδήσεις	news247
48	"Πούτιν: Αποκαλύψεις για την κατάσταση της υγείας του - ""Υπέφερε από καρκίνο"""	"Για την περίοδο των δύο χρόνων που είχαν έρθει πολύ κοντά με τον Βλαντίμιρ Πούτιν, αλλά και τις φήμες που ""οργίαζαν"" για την υγεία του Ρώσου προέδρου, μίλησε ο Όλιβερ Στόουν."	                        ΚΟΣΜΟΣ	Βλαντίμιρ Πούτιν και Όλιβερ Στόουν	https://www.news247.gr/img/4245/9640137/890000/w660/660/putin-stone.jpg	2022-05-22 12:49	"Μια σειρά συνεντεύξεων στον Βλαντίμιρ Πούτιν, στάθηκε αφορμή για τον βραβευμένο με Όσκαρ σκηνοθέτη, Όλιβερ Στόουν, να έρθει πολύ κοντά μαζί του και μάλιστα, για δύο χρόνια. Για εκείνη την περίοδο, από το 2015 μέχρι το 2017, ο Όλιβερ Στόουν μίλησε στο podcast του Λεξ Φρίντμαν, ενός Ρωσοαμερικανού επιστήμονα υπολογιστών και ερευνητή τεχνητής νοημοσύνης. Μεταξύ άλλων, επιβεβαίωσε τα όσα ακούγονταν -και γράφονταν- για την υγεία του Ρώσου πρόεδρου. ""Υπέφερε από καρκίνο, αλλά το έχει ξεπεράσει"", δήλωσε χαρακτηριστικά ο σκηνοθέτης, μια δήλωση που ακούγεται δημόσια πρώτη φορά, με το ρωσικό λαό να μην έχει ενημερωθεί ποτέ για την ασθένειά του. Ο Στόουν ανέφερε, επίσης, ότι ο Ρώσος πρόεδρος παρέμεινε σε καραντίνα για μεγάλο διάστημα λόγω της πανδημίας. Λίγο καιρό πριν, το περιοδικό New Lines έγραψε πως έχει στην κατοχή του ηχογράφηση ενός Ρώσου ολιγάρχη -ο οποίος έχει στενές σχέσεις με το Κρεμλίνο- και περιγράφει ότι ο Ρώσος πρόεδρος είναι ""πολύ άρρωστος με καρκίνο του αίματος"", αν και δεν προσδιορίστηκε ο τύπος του καρκίνου. Στο εν λόγω ρεπορτάζ, το περιοδικό αναφέρει, επίσης ότι ""ένα άκρως απόρρητο σημείωμα"" εστάλη από τα κεντρικά γραφεία της FSB, της υπηρεσίας εσωτερικής ασφάλειας της Ρωσίας, σε όλους τους περιφερειακούς διευθυντές της. Ο Christo Grozev, επικεφαλής ερευνών στο Bellingcat, έναν αξιόπιστο ιστότοπο ιατροδικαστικών ερευνών, δήλωσε: ""Το σημείωμα έδωσε εντολή στους περιφερειακούς διευθυντές να μην εμπιστεύονται τις φήμες για την κατάσταση της υγείας του προέδρου"". ""Οι διευθυντές έλαβαν περαιτέρω οδηγίες να διαψεύσουν οποιεσδήποτε φήμες τυχόν κυκλοφορήσουν στις τοπικές μονάδες της FSB. Σύμφωνα με πηγή σε μια από τις περιφερειακές μονάδες που είδε το υπόμνημα, αυτή η άνευ προηγουμένου οδηγία είχε το αντίθετο αποτέλεσμα, με τους περισσότερους αξιωματικούς της FSB, ξαφνικά, να καταλήγουν να πιστέψουν ότι ο Πούτιν πάσχει πράγματι από μια σοβαρή ασθένεια"", πρόσθεσε. Σε συγκεκριμένες λεπτομέρειες που αναφέρει το περιοδικό, αφήνεται να εννοηθεί για τον Πούτιν ότι είναι άρρωστος, ενώ φαίνεται να αντιμετωπίζει πρόβλημα και με το περπάτημά του. Μάλιστα, γίνονται αναφορές και στην αλλαγμένη εμφάνιση του και εικάζεται ότι αυτό είναι παρενέργεια κάποιου φαρμάκου. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
49	The Telegraph: Η Βρετανία θέλει να εξοπλίσει τη Μολδαβία για την προστατεύσει από τη ρωσική απειλή	Διεξάγονται συνομιλίες μεταξύ Βρετανίας και ΝΑΤΟ, ώστε να διασφαλιστεί ότι τα αμυντικά συστήματα της Μολδαβίας μπορούν να αποτρέψουν οποιαδήποτε μελλοντική επίθεση από τη Ρωσία, σύμφωνα με την The Telegraph.	                        ΚΟΣΜΟΣ	Η Βρετανή ΥΠΕΞ Λιζ Τρας	https://www.news247.gr/img/3346/9638759/006000/w660/660/liz_truss.jpg	2022-05-21 15:14	"Η Βρετανία θέλει να στείλει σύγχρονο εξοπλισμό στη Μολδαβία για να την προστατεύσει από την απειλή εισβολής της Ρωσίας, γράφει η εφημερίδα The Telegraph, επικαλούμενη την υπουργό Εξωτερικών Λιζ Τρας. Η ΥΠΕΞ δήλωσε στην εφημερίδα πως ο Ρώσος πρόεδρος Βλαντίμιρ Πούτιν είναι αποφασισμένος να δημιουργήσει μια ""μεγαλύτερη Ρωσία"" παρ' όλο που η εισβολή του στην Ουκρανία απέτυχε να σημειώσει γρήγορη επιτυχία. Η Ρωσία αποκαλεί την εισβολή που ξεκίνησε στις 24 Φεβρουαρίου ""ειδική στρατιωτική επιχείρηση"" που είχε σκοπό να αφοπλίσει την Ουκρανία και να διώξει ριζοσπάστες αντιρώσους εθνικιστές. Η Ουκρανία και οι σύμμαχοί της απορρίπτουν αυτό τον ισχυρισμό και λένε πως ήταν ένα αβάσιμο πρόσχημα για πόλεμο. Όπως αναφέρει το Αθηναϊκό και Μακεδονικό Πρακτορείο Ειδήσεων, η Μολδαβία, που συνορεύει με την Ουκρανία, δεν είναι μέλος της συμμαχίας του ΝΑΤΟ. Η Τρας είπε πως διεξάγονται συνομιλίες ώστε να διασφαλιστεί ότι τα αμυντικά συστήματα της Μολδαβίας μπορούν να αποτρέψουν οποιαδήποτε μελλοντική επίθεση. ""Θα ήθελα να δω τη Μολδαβία εξοπλισμένη με τις προδιαγραφές του ΝΑΤΟ. Είναι μια συζήτηση που έχουμε με τους συμμάχους μας"", δήλωσε στην Telegraph. ""Ο Πούτιν ήταν απολύτως σαφής για τις φιλοδοξίες του να δημιουργήσει μια μεγαλύτερη Ρωσία. Και το ότι οι προσπάθειές του να καταλάβει το Κίεβο δεν ήταν επιτυχείς, δεν σημαίνει καθόλου ότι έχει εγκαταλείψει αυτές τις φιλοδοξίες"", είπε. Αν τα σχέδια της Τρας εγκριθούν, τα μέλη του ΝΑΤΟ θα παράσχουν σύγχρονο εξοπλισμό στη Μολδαβία, αντικαθιστώντας σοβιετικής εποχής εξοπλισμό και θα εκπαιδεύσουν τους στρατιώτες πώς να τον χρησιμοποιούν. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
50	"Ουκρανία: Η Ρωσία θα δικάσει ως ""ναζί"" τους μαχητές του Αζοφστάλ - Ο Ζελένσκι ζητά αποζημιώσεις"	"Υπό πλήρη ρωσικό έλεγχο βρίσκεται η Μαριούπολη, σύμφωνα με το ρωσικό υπουργείο Άμυνας. Φόβοι για την τύχη των μαχητών του Αζοφστάλ, οι οποίοι θα δικαστούν ως ""ναζί"". Έκκληση Ζελένσκι να υπογραφεί διεθνής συμφωνία για ρωσικές αποζημιώσεις."	                        ΚΟΣΜΟΣ	Ρώσοι στρατιώτες	https://www.news247.gr/img/1474/9638629/882000/w660/660/rosoi_stratiotes.jpg	2022-05-21 09:10	"Σε μια ανακοίνωση που θα σήμαινε τη μεγαλύτερη νίκη της στον πόλεμο με την Ουκρανία, η Ρωσία ισχυρίστηκε ότι κατέλαβε πλήρως τη Μαριούπολη, μετά από μια σχεδόν τρεις μήνες πολιορκίας. Ο Ρώσος υπουργός Άμυνας Σεργκέι Σοϊγκού ενημέρωσε τον πρόεδρο Βλαντίμιρ Πούτιν για την «πλήρη απελευθέρωση» του εργοστασίου χάλυβα Αζοφστάλ στη Μαριούπολη - το τελευταίο προπύργιο της ουκρανικής αντίστασης - και της πόλης συνολικά. Δεν υπήρξε άμεση επιβεβαίωση από την Ουκρανία. Το ρωσικό κρατικό πρακτορείο ειδήσεων RIA Novosti επικαλέστηκε το υπουργείο, αναφέροντας ότι συνολικά 2.439 Ουκρανοί μαχητές που είχαν εγκλωβιστεί στο χαλυβουργείο παραδόθηκαν από τη Δευτέρα. Καθώς παραδόθηκαν, τα στρατεύματα αιχμαλωτίστηκαν από τους Ρώσους, ενώ κάποιοι οδηγήθηκαν σε μια πρώην ποινική αποικία. Άλλοι λέγεται ότι νοσηλεύονται. Οι ρωσικές αρχές ανακοίνωσαν πως θα ελέγξουν ορισμένους από τους υπερασπιστές της χαλυβουργίας για εγκλήματα πολέμου και πως θα τους δικάσουν, χαρακτηρίζοντάς τους ως «ναζί» και εγκληματίες. Αυτό έχει προκαλέσει φόβους από τη διεθνή κοινότητα για την τύχη τους. Η πλήρης κατάληψη της Μαριούπολης δίνει στον Πούτιν μια αναγκαία νίκη στον πόλεμο που ξεκίνησε στις 24 Φεβρουαρίου — μια σύγκρουση που υποτίθεται ότι θα ήταν μια αστραπιαία κατάκτηση για το Κρεμλίνο. Στρατιωτικοί αναλυτές δήλωσαν στο ABC ότι η κατάληψη της Μαριούπολης σε αυτό το σημείο έχει ως επί το πλείστον συμβολική σημασία, καθώς η πόλη ήταν ήδη ουσιαστικά υπό τον έλεγχο της Μόσχας. Την ίδια ώρα, οι μάχες μαίνονται στο Ντονμπάς, τη βιομηχανική καρδιά της ανατολικής Ουκρανίας που ο Πούτιν θέλει να καταλάβει. Οι ρωσικές δυνάμεις βομβάρδισαν έναν ζωτικής σημασίας αυτοκινητόδρομο και συνέχισαν τις επιθέσεις σε μια πόλη κλειδί στην περιοχή του Λουγκάνσκ, βομβαρδίζοντας ένα σχολείο, όπως δήλωσαν οι ουκρανικές αρχές. Ζελένσκι: «Να υπογραφεί διεθνής συμφωνία για την καταβολή πολεμικών αποζημιώσεων από τη Ρωσία» Ο ουκρανός πρόεδρος Βολοντίμιρ Ζελένσκι πρότεινε την Παρασκευή να υπογραφτεί διεθνής συμφωνία με συμμάχους της χώρας του για να εξασφαλιστεί πως θα καταβληθούν ρωσικές αποζημιώσεις για τις ζημιές του πολέμου. Ο κ. Ζελένσκι, που ερίζει πως η Ρωσία προσπαθεί να καταστρέψει όσο περισσότερες υποδομές της Ουκρανίας μπορεί, υποστήριξε πως έτσι θα σταλεί το μήνυμα ότι οι χώρες που εξαπολύουν επιθέσεις θα υποχρεώνονται να πληρώσουν για τις πράξεις τους. «Καλούμε τις χώρες εταίρους μας να υπογραφτεί πολυμερής συμφωνία και να δημιουργηθεί μηχανισμός ώστε να εξασφαλιστεί πως όλοι όσοι υπέφεραν από τις ρωσικές ενέργειες θα μπορέσουν να λάβουν αποζημιώσεις για όλες τις ζημίες που υπέστησαν», τόνισε ο ουκρανός πρόεδρος. Κατά τον κ. Ζελένσκι δυνάμει αυτής της συμφωνίας, πόροι, κεφάλαια και άλλα ιδιοκτησιακά στοιχεία της Ρωσίας στα κράτη-συμβαλλόμενα μέρη θα κατάσχονται και θα παραδίδονται σε ειδικό ταμείο πολεμικών αποζημιώσεων. «Αυτό θα ήταν δίκαιο. Η Ρωσία θα ένιωθε το βάρος κάθε πυραύλου, κάθε βόμβας, κάθε οβίδας που μας έριξε», πρόσθεσε. Οι πολέμιοι του Κρεμλίνου Γκάρι Κασπάροφ και Μιχαήλ Χοντορκόφσκι χαρακτηρίστηκαν ""ξένοι πράκτορες"" Δύο εξόριστοι αντίπαλοι του Βλαντίμιρ Πούτιν, ο πρώην πρωταθλητής στο σκάκι Γκάρι Κασπάροφ και ο πρώην ολιγάρχης Μιχαήλ Χοντορκόφσκι, χαρακτηρίστηκαν σήμερα στη Ρωσία ""ξένοι πράκτορες"", ανακοίνωσε το ρωσικό υπουργείο Δικαιοσύνης. Η ατιμωτητική αυτή ετικέτα, που θυμίζει τους ""εχθρούς του λαού"" της σοβιετικής περιόδου, χρησιμοποιείται μαζικά εναντίον των αντιπάλων, δημοσιογράφων και ακτιβιστών των ανθρωπίνων δικαιωμάτων, που κατηγορούνται ότι διεξάγουν πολιτικές δραστηριότητες που χρηματοδοτούνται από το εξωτερικό. Οι ""ξένοι πράκτορες"" υπόκεινται σε πολλούς περιορισμούς και περίπλοκες διαδικασίες, υπό την απειλή βαριών κυρώσεων. Ειδικότερα, πρέπει να αναφέρουν αυτήν την ιδιότητα σε όλες τις δημοσιεύσεις τους. Στον επικαιροποιημένο κατάλογο στην ιστοσελίδα του, το ρωσικό υπουργείο Δικαιοσύνης αναφέρει ότι ο Μιχαήλ Χοντορκόφσκι, 58 ετών και ο Γκάρι Κασπάροφ, 59 ετών, έχουν ""πηγές"" στην Ουκρανία για να χρηματοδοτούν τις δραστηριότητές τους. Πρώην παγκόσμιος πρωταθλητής στο σκάκι, ο Κασπάροφ αντιτίθεται εδώ και πολύ καιρό στον πρόεδρο Βλαντίμιρ Πούτιν και ζει σχεδόν τα τελευταία δέκα χρόνια εξόριστος στις ΗΠΑ. Ο Χοντορκόφσκι ήταν ένας από τους ισχυρότερους επιχειρηματίες της Ρωσίας τη δεκαετία του 1990, πριν έρθει σε αντιπαράθεση με το Κρεμλίνο με την άφιξη στην εξουσία του Πούτιν το 2000. Πέρασε δέκα χρόνια στη φυλακή, μεταξύ 2003 και 2013, και έκτοτε ζει εξόριστος. Επί χρόνια, χρηματοδοτούσε κυρίως στη Ρωσία την οργάνωση της αντιπολίτευσης Open Russia, η οποία αυτοδιαλύθηκε τον Μάιο του 2021 μπροστά στην αυξανόμενη καταστολή. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
51	Βλαντίμιρ Πούτιν: Ο σύντροφος της κόρης του λέγεται… Ζελένσκι	Ο νέος σύντροφος της κόρης του  Ρώσου προέδρου Βλαντίμιρ Πούτιν, με τον οποίο η ίδια έχει και μία κόρη δύο ετών, λέγεται ο Ιγκόρ Ζελένσκι.	                        ΚΟΣΜΟΣ	Βλαντίμιρ Πούτιν	https://www.news247.gr/img/3276/9636986/795000/w660/660/putin.jpg	2022-05-19 22:16	Η εγγονή του Ρώσου προέδρου Βλαντίμιρ Πούτιν και η κόρη του Κατερίνα Τίχονοβα ζούσαν μεταξύ Μόσχας και Μονάχου. Ο πατέρας της μικρής εγγονής και πρώην καλλιτεχνικός διευθυντής του κρατικού μπαλέτου της Βαυαρίας, Ιγκόρ Ζελένσκι, ζούσε εκεί. Αυτό αναφέρεται σε κοινή έρευνα του ιστότοπου Vaznie istorii και του Der Spiegel, ενώ μια άλλη έρευνα με παρόμοια συμπεράσματα δημοσιεύθηκε από τους ιστότοπους «Nastoyashe Vremia, Meduza και το Κέντρο Dosie. Σύμφωνα με το ρεπορτάζ έρευνας, η Τίχονοβα άρχισε να επισκέπτεται τακτικά τον Ζελένσκι αρκετές φορές το μήνα, μετά το χωρισμό της από τον σύζυγό της Κιρίλ Σαμάλοφ. Στα τέλη του 2019, η Τίχονοβα μετακόμισε στο Μόναχο με την κόρη τους, την εγγονή δηλαδή του Πούτιν, υποστηρίζουν οι δημοσιογράφοι. Τα δημοσιεύματα δεν αναφέρουν το όνομα της εγγονής του Πούτιν που γεννήθηκε το 2017, αλλά ισχυρίζονται ότι έχουν δει το διαβατήριό της, το οποίο δείχνει ότι είναι κόρη του Ζελένσκι και της Τίχονοβα. Οι δημοσιογράφοι κατάφεραν να αποκτήσουν τη λίστα επιβατών μιας από τις πτήσεις τσάρτερ από το Μόναχο με την οποία έφτασαν στη Μόσχα η Τίχονοβα, ο Ζελένσκι, η δίχρονη κόρη τους, μια καθηγήτρια πιάνου και δύο νταντάδες. Μετά την έναρξη του πολέμου στην Ουκρανία, ο Ζελένσκι σταμάτησε να εργάζεται για το μπαλέτο της Βαυαρίας. Ο διευθύνων σύμβουλος της Κρατικής Όπερας της Βαυαρίας Σερζ Ντόρνι, σε μια συνομιλία με έναν φαρσέρ που αυτοπροσδιορίστηκε ως υπουργός Πολιτισμού της Ουκρανίας, δήλωσε τον Μάιο ότι είχε ουσιαστικά απολύσει τον Ζελένσκι επειδή αρνήθηκε να μιλήσει δημόσια κατά του πολέμου. Οι δημοσιογράφοι δεν μπόρεσαν να έχουν δηλώσεις για το θέμα από την Τίχονοβα και τον σύντροφό της. Στην έρευνα του «Nastoyashe Vremia», του ιστότοπου Meduza και το Κέντρου «Dosie», αναφέρεται ότι η Τίχονοβα και ο Ζελένσκι γνωρίστηκαν το 2011 όταν εκείνη άρχισε να παρακολουθεί τις παραστάσεις του στο θέατρο Στανισλάφσκι της Μόσχας. Τα δημοσιεύματα εικάζουν ότι ο χορευτής θα διευθύνει το θέατρο όπερας και μπαλέτου της προσαρτημένης Σεβαστούπολης. Το περιεχόμενο των δημοσιευμάτων υποδηλώνει ότι ο Ζελένσκι εξακολουθεί να είναι επίσημα παντρεμένος με την καθηγήτρια μπαλέτου Γιάνα Σερεμπριάκοβα και το ζευγάρι έχει τρία παιδιά. Εξαιτίας αυτής της πραγματικότητας, η Τίχονοβα και ο σύντροφός της έπρεπε να προσφύγουν σε δικαστήριο της Μόσχας για να επιβεβαιώσουν την πατρότητα της κόρης τους, μια τυπική διαδικασία στη Ρωσία για ένα παιδί που γεννιέται εκτός της ίδιας οικογένειας. Ακολουθήστε το News247.gr στο Google News και μάθετε πρώτοι όλες τις ειδήσεις	news247
52	ΟΗΕ: Η εισβολή στην Ουκρανία μπορεί να προκαλέσει παγκόσμια επισιτιστική κρίση	 Δεκάδες εκατομμύρια άνθρωποι οδηγούνται στην επισιτιστική ανασφάλεια που ακολουθείται από υποσιτισμό, μαζική πείνα και λιμό. 30% πάνω οι παγκόσμιες τιμές των τροφίμων σε σχέση με πέρυσι.	                        ΚΟΣΜΟΣ	 Ρωσία και Ουκρανία παράγουν το 30% της παγκόσμιας προσφοράς σιταριού	https://www.news247.gr/img/2540/9635947/537000/w660/660/sitari.jpg	2022-05-19 09:10	Η εισβολή της Ρωσίας στην Ουκρανία θα μπορούσε σύντομα να προκαλέσει παγκόσμια επισιτιστική κρίση που μπορεί να διαρκέσει χρόνια, προειδοποίησε ο ΟΗΕ. Ο Γενικός Γραμματέας του ΟΗΕ Αντόνιο Γκουτέρες είπε ότι ο πόλεμος έχει επιδεινώσει την επισιτιστική ανασφάλεια στις φτωχότερες χώρες λόγω της αύξησης των τιμών. Ορισμένες χώρες θα μπορούσαν να αντιμετωπίσουν μακροχρόνιους λιμούς εάν οι εξαγωγές της Ουκρανίας δεν αποκατασταθούν στα προπολεμικά επίπεδα, πρόσθεσε. Η σύγκρουση έχει διακόψει τις προμήθειες από τα λιμάνια της Ουκρανίας, που κάποτε εξήγαγαν τεράστιες ποσότητες μαγειρικού λαδιού καθώς και δημητριακά όπως καλαμπόκι και σιτάρι. Αυτό μείωσε την παγκόσμια προσφορά και προκάλεσε την αύξηση των τιμών των εναλλακτικών. Οι παγκόσμιες τιμές των τροφίμων είναι σχεδόν 30% υψηλότερες από την ίδια περίοδο πέρυσι, σύμφωνα με τον ΟΗΕ. Μιλώντας στη Νέα Υόρκη την Τετάρτη, ο κ. Γκουτέρες είπε ότι η σύγκρουση - σε συνδυασμό με τις επιπτώσεις της κλιματικής αλλαγής και της πανδημίας - «απειλεί να οδηγήσει δεκάδες εκατομμύρια ανθρώπους στην επισιτιστική ανασφάλεια που ακολουθείται από υποσιτισμό, μαζική πείνα και λιμό». «Υπάρχει αρκετό φαγητό στον κόσμο μας τώρα, αν ενεργήσουμε μαζί. Αλλά αν δεν λύσουμε αυτό το πρόβλημα σήμερα, θα αντιμετωπίσουμε το φάσμα της παγκόσμιας έλλειψης τροφίμων τους επόμενους μήνες», πρόσθεσε. Προειδοποίησε ότι η μόνη αποτελεσματική λύση για την κρίση είναι η επανένταξη της παραγωγής τροφίμων της Ουκρανίας, καθώς και των λιπασμάτων που παράγονται τόσο από τη Ρωσία όσο και από τη Λευκορωσία, πίσω στην παγκόσμια αγορά. Ο κ. Γκουτέρες είπε επίσης ότι βρίσκεται σε «στενή επαφή» με τη Ρωσία και την Ουκρανία, καθώς και με τις ΗΠΑ και την ΕΕ, σε μια προσπάθεια να αποκατασταθούν οι εξαγωγές τροφίμων σε κανονικά επίπεδα. «Οι περίπλοκες συνέπειες για την ασφάλεια, τις οικονομικές και χρηματοοικονομικές επιπτώσεις απαιτούν καλή θέληση από όλες τις πλευρές», είπε. Τα σχόλιά του έγιναν την ίδια ημέρα που η Παγκόσμια Τράπεζα ανακοίνωσε πρόσθετη χρηματοδότηση ύψους 12 δισεκατομμυρίων δολαρίων για έργα αντιμετώπισης της επισιτιστικής ανασφάλειας. Ρωσία και Ουκρανία παράγουν το 30% της παγκόσμιας προσφοράς σιταριού Η Ρωσία και η Ουκρανία παράγουν το 30% της παγκόσμιας προσφοράς σιταριού και - πριν από τον πόλεμο - η Ουκρανία θεωρούνταν το καλάθι ψωμιού στον κόσμο, εξάγοντας 4,5 εκατομμύρια τόνους γεωργικής παραγωγής το μήνα μέσω των λιμανιών της. Αλλά από τότε που η Ρωσία ξεκίνησε την εισβολή της τον Φεβρουάριο, οι εξαγωγές έχουν καταρρεύσει και οι τιμές έχουν εκτοξευθεί. Ανέβηκαν ακόμη περισσότερο μετά την απαγόρευση των εξαγωγών σιταριού από την Ινδία το Σάββατο. Ο ΟΗΕ αναφέρει ότι περίπου 20 εκατομμύρια τόνοι σιτηρών έχουν κολλήσει επί του παρόντος στην Ουκρανία από την προηγούμενη συγκομιδή, η οποία, εάν απελευθερωθεί, θα μπορούσε να μειώσει την πίεση στις παγκόσμιες αγορές. Ενώ ο αριθμός των ανθρώπων που αντιμετώπιζαν επισιτιστική ανασφάλεια αυξανόταν ακόμη και πριν από την εισβολή, η Γερμανίδα υπουργός Εξωτερικών Ανναλένα Μπέρμποκ κατηγόρησε τη Μόσχα ότι επιδεινώνει ακόμη περισσότερο τη δύσκολη κατάσταση την Τετάρτη. «Η Ρωσία έχει ξεκινήσει έναν πόλεμο σιτηρών, πυροδοτώντας μια παγκόσμια επισιτιστική κρίση», δήλωσε ο κορυφαίος διπλωμάτης του Βερολίνου. «Το κάνει σε μια εποχή που εκατομμύρια απειλούνται ήδη από την πείνα, ιδιαίτερα στη Μέση Ανατολή και την Αφρική». Εν τω μεταξύ, ο υπουργός Εξωτερικών των ΗΠΑ Άντονι Μπλίνκεν είπε ότι ο κόσμος αντιμετώπισε τη «μεγαλύτερη παγκόσμια κρίση επισιτιστικής ασφάλειας της εποχής μας», η οποία είχε επιδεινωθεί από τον πόλεμο που επέλεξε ο Ρώσος Πρόεδρος, Βλαντιμίρ Πούτιν. Ακολουθήστε το News247.gr στο Google News και μάθετε πρώτοι όλες τις ειδήσεις	news247
53	"""Η Μολδαβία ανήκει στην Ευρωπαϊκή Ένωση"" λέει η πρόεδρος Maia Sandu"	Σε ομιλία της στο Ευρωπαϊκό Κοινοβούλιο την Τετάρτη, η πρόεδρος της Μολδαβίας Maia Sandu κάλεσε τις χώρες της ΕΕ να στηρίξουν τις ευρωπαϊκές φιλοδοξίες της χώρας της.	                        ΚΟΣΜΟΣ	Maia Sandu	https://www.news247.gr/img/4687/9635436/457000/w660/660/moldavia.jpg	2022-05-18 18:27	"Στην ομιλία της προς τους ευρωβουλευτές στις Βρυξέλλες, η πρόεδρος της Μολδαβίας Maia Sandu παρουσίασε τον τρόπο με τον οποίο η εισβολή της Ρωσίας στη γειτονική Ουκρανία απηχεί το ταραγμένο παρελθόν της Ευρώπης, με «τις αναίσχυντες αρπαγές γαιών, τις κατακτήσεις για γεωπολιτικούς λόγους και τις σφαίρες επιρροής». Ταυτόχρονα, υπογράμμισε τον τρόπο με τον οποίο η Μολδαβία και οι πολίτες της αντέδρασαν στο σοκ και την αγωνία του πολέμου με ευγένεια, γενναιοδωρία και συμπόνια, φιλοξενώντας μεγάλο αριθμό Ουκρανών προσφύγων και παρέχοντας ανθρωπιστική στήριξη στην Ουκρανία. Με τον πόλεμο να μαίνεται, η Μολδαβία υπέβαλε επισήμως αίτημα προσχώρησης στην ΕΕ τον Μάρτιο του 2022 και η πρόεδρος Sandu εξέφρασε την ακλόνητη πεποίθησή της ότι η χώρα αποτελεί μέρος της ευρωπαϊκής κοινότητας. ""Γνωρίζουμε ότι πρέπει να ληφθούν πολιτικές αποφάσεις σε επίπεδο ΕΕ. Γνωρίζουμε επίσης ότι οι αποφάσεις αυτές δεν είναι εύκολες. Ωστόσο, η χορήγηση καθεστώτος υποψήφιας χώρας στη Μολδαβία είναι η σωστή απόφαση. Ανήκουμε στην Ευρωπαϊκή Ένωση"", δήλωσε. Σχετικά με την επίθεση της Ρωσίας, όπως αναφέρεται και στον ιστότοπο του Ευρωπαϊκού Κοινοβουλίου, η Μολδαβία καταδίκασε αμέσως τον πόλεμο κατά της Ουκρανίας. Στηρίζουμε την κυριαρχία και την εδαφική ακεραιότητα της Ουκρανίας, όπως κάναμε πάντα. Η Κριμαία είναι Ουκρανία, το Ντονμπάς είναι Ουκρανία, το Κίεβο είναι Ουκρανία, και θα είναι για πάντα"", δήλωσε. ""Η Ρωσία θα επιτεθεί στη Μολδαβία"" Ο στρατός του Πούτιν θα επιχειρήσει να ανοίξει ένα νέο μέτωπο εναντίον της Ουκρανίας από τη Μολδαβία, ανέφεραν οι Times του Λονδίνου επικαλούμενοι ουκρανικές στρατιωτικές πηγές στις αρχές του Μαΐου. Σύμφωνα με πηγή που είχε μιλήσει στη βρετανική εφημερίδα, ""υπάρχει πλήθος ενδείξεων"" που δείχνουν μια επίθεση στο εγγύς μέλλον στο πρώην σοβιετικό κράτος, το οποίο διαθέτει στρατό 3.250 ανδρών. Μια επιτυχημένη κατάληψη της Μολδαβίας θα οδηγούσε τα ρωσικά στρατεύματα να κατευθυνθούν προς το λιμάνι της Οδησσού στη Μαύρη Θάλασσα. ""Πιστεύουμε ότι το Κρεμλίνο έχει ήδη λάβει την απόφαση να επιτεθεί στη Μολδαβία. Η μοίρα της Μολδαβίας είναι πολύ κρίσιμη. Εάν οι Ρώσοι αρχίσουν να παίρνουν τον έλεγχο, θα είμαστε, στρατιωτικά, ευκολότερος στόχος και η απειλή για την Ουκρανία θα είναι υπαρξιακή"", είχε επισημάνει στην εφημερίδα ο Ουκρανός αξιωματούχος που δεν κατονομάζεται. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
54	Πούτιν: Πόσο σχεδιάζει ο ίδιος τις μάχες στην Ουκρανία - Οι στρατηγικές ήττες	Δυτικοί στρατιωτικοί αναλυτές εκτιμούν πως ο Ρώσος πρόεδρος λειτουργεί ως άλλος Συνταγματάρχης στο πεδίο της μάχης στο Ντονμπάς. Η πανωλεθρία στον ποταμό Σέβερσκι Ντονέτς.	                        ΚΟΣΜΟΣ	Πούτιν και Sergei Shoigu	https://www.news247.gr/img/3690/9635106/395000/w660/660/ap18256235363772.jpg	2022-05-18 15:40	"Είναι τελικά ο πόλεμος στην Ουκρανία, ένας εν πολλοίς προσωπικός πόλεμος του Βλαντιμίρ Πούτιν; Όπως αναφέρει σε δημοσίευμά του ο Guardian, κάτι τέτοιο δεν απέχει πολύ από την αλήθεια, σύμφωνα με τις εκτιμήσεις δυτικών στρατιωτικών αναλυτών. Σύμφωνα λοιπόν με τις δυτικές πηγές, ο Πούτιν όχι μόνο έλαβε προσωπικά την απόφαση για εισβολή, αλλά συμμετέχει στη λήψη αποφάσεων στο πεδίο της μάχης, έχοντας παραπάνω από ενεργό ρόλο τουλάχιστον σε ο,τι αφορά τις εξελίξεις στο Ντονμπάς. Όπως αναλύει ο Dan Sabbagh του Guardian, η συμπεριφορά του Πούτιν ως αρχιστράτηγος, ειδικά αν τα πράγματα ""στραβώσουν"" περισσότερο για τα ρωσικά στρατεύματα, θεωρείται παραπάνω από αναμενόμενη. Όπως γράφει χαρακτηριστικά, ""τα αυταρχικά καθεστώτα τείνουν να μην ευνοούν τη στρατιωτική αποκέντρωση"", με ο,τι αυτό συνεπάγεται. Ωστόσο, αυτό συνεπάγεται πως οι στρατιωτικές αποτυχίες θα πρέπει να χρεωθούν και στον ίδιο τον Πούτιν καθεαυτό. Τη περασμένη εβδομάδα σε μια απόπειρα των Ρώσων να περικυκλώσουν τις ουκρανικές δυνάμεις στα ανατολικά, το αποτέλεσμα ήταν να σκοτωθούν 500 ένστολοι της ρωσικής πλευράς και να καταστραφούν περισσότερα από 70 τεθωρακισμένα οχήματα. Η απόπειρα των Ρώσων ήταν να διασχίσουν τον ποταμό Σέβερσκι Ντονέτς, και μάλιστα όχι νύχτα αλλά στο φως της ημέρας, κοντά στον οικισμό Bilohorivka. Αν θεωρούμε ότι έχουν βάση οι δυτικοί ισχυρισμοί, η παραπάνω επιχείρηση θα μπορούσε να είχε σχεδιαστεί από τον ίδιο τον Πούτιν. Η λήψη αποφάσεων σε επίπεδο Συνταγματάρχη θα σήμαινε πως θα είχε να κάνει με εντολές προς ολόκληρη ταξιαρχία ή προς δύο ή περισσότερα τάγματα, που θα αφορούσε 1.500 ή περισσότερους ενστόλους. Πρόκειται για το μέγεθος της δύναμης που απέτυχε να διασχίσει το στρατηγικό ποτάμι στο σημείο της ουκρανικής αντεπίθεσης. Ο καθηγητής Sir Lawrence Freedman από το King's College του Λονδίνου, εκτιμά: ""Ο Πούτιν ""έτρεξε"" τη στρατιωτική του επιχείρηση επισπεύδοντάς τη, προειδοποιώντας ελαχίστως για το τι θα έπραττε, ποντάροντας στις γρήγορες νίκες και τον αιφνιδιασμό. Όμως, αυτό ήταν και το μεγάλο του πρόβλημα στη δεύτερη φάση του πολέμου, στη περιοχή του Ντονμπάς"". Ο ίδιος ο Πούτιν δεν θυμίζει πλέον ηγέτη που έχει υπομονή ή εμπιστεύεται τους στρατηγούς του, αλλά αντιθέτως θυμίζει τη πτώση του Αδόλφου Χίτλερ, ο οποίος στα τελευταία στάδια του δεύτερου παγκοσμίου πολέμου, όπως περιγράφεται από τον βιογράφο Ian Kershaw, αρνήθηκε να ακολουθήσει εκκλήσεις των στρατηγών για τακτικές υποχωρήσεις στα ανατολικά και στις Αρδέννες, και επέμενε σε υπεραισιόδοξες αντεπιθέσεις, τον χειμώνα του 1944/5. Δεν λείπουν όμως και άλλα παραδείγματα. Στα πρώτα στάδια του πολέμου του Βιετνάμ, ο πρόεδρος των ΗΠΑ Λίντον Τζόνσον και η κυβέρνησή του ξεκίνησαν μια επίθεση με πολλαπλούς βομβαρδισμούς με στόχο το κομμουνιστικό Βόρειο Βιετνάμ, το 1965, με την κωδική ονομασία Rolling Thunder. Στην επίθεση αυτή, ""κλείδωσαν"" στόχοι συγκεκριμένου μόνο ενδιαφέροντος που εκτιμήθηκε από τη διοίκηση των ΗΠΑ πως θα αφορούσαν τη Ρωσία και τη Κίνα. Οι ΗΠΑ ήθελαν να αποδυναμώσουν από αέρος το Hanoi αλλά αποδείχθηκε πως ήταν ελλειπώς προετοιμασμένες για το τι θα συναντούσαν στο έδαφος. Ήταν το πρώτο στάδιο σε έναν κλιμακούμενο πόλεμο που τελικά θα έχαναν οι ΗΠΑ. Ακόμη, σύμφωνα με το Foreign Affairs, εν όψει της τελικής έκβασης του πολέμου στο Ιράκ, με προσωπική του απόφαση ο Σαντάμ Χουσεΐν αποφάσισε ότι η αεροπορία της χώρας δεν έπρεπε να παίξει κανέναν ρόλο στον πόλεμο. Η απόφαση πως η ιρακινή αεροπορία θα έπρεπε να φυλαχθεί για ένα μεταπολεμικό μέλλον, ήταν μοιραία. Ο Freedman αναφέρει πως πάντοτε οι στρατιωτικές αποφάσεις κατά τη διάρκεια του πολέμου είναι ""έντονα πολιτικές"" και ότι εναπόκειται στις πολιτικές ηγεσίες να ""θέσουν στόχους, να πιέσουν ανώτερους διοικητές, να κάνουν ερωτήσεις"". Το μέλημα όμως, υποστηρίζει ο Freedman, θα έπρεπε να είναι να διασφαλιστεί ότι υπάρχει ""διάλογος μεταξύ πολιτικών και στρατιωτών"" και ότι οι ηγέτες δεν παρακάμπτουν τις αντιρρήσεις ή προσπαθούν να μικροδιαχειριστούν τα σχέδια μάχης σε μια στιγμή που θα έπρεπε να επικεντρωθούν σε ευρύτερες διπλωματικές ή πολιτικές στρατηγικές. Για τον Πούτιν, καθώς ο πόλεμος στην Ουκρανία πλησιάζει τη δωδέκατη εβδομάδα του, τίθεται το ερώτημα εάν έχει τον χρόνο να επικεντρωθεί σε όλα όσα έχει μπροστά του, στη περίπτωση πάντα που ασχολείται προσωπικά με τις εξελίξεις στο Ντονμπάς. Όλο αυτό, θα έχει μεγάλο αντίκτυπο σε ενδεχόμενες περαιτέρω στρατιωτικές αποτυχίες. Ένας δημοφιλής Ρώσος μπλόγκερ που χρησιμοποιεί το ψευδώνυμο Vladlen Tatarzky, έγραψε στο Telegram: ""Πρέπει να μάθουμε το όνομα της «στρατιωτικής ιδιοφυΐας» που σχεδίασε την επιχείρηση δίπλα στο ποτάμι μέσα στο φως της μέρας, και στη συνέχεια να γίνουν μεταρρυθμίσεις στο στρατό"". Είναι παραπάνω από σαφές, ότι ο blogger αναφέρεται στον ίδιο τον Πρόεδρο της Ρωσίας και τον ρόλο που παίζει. Θυμίζουμε πως η Ρωσία πήρε τη Μαριούπολη, ωστόσο δείχνει πως δυσκολεύεται ιδιαιτέρως στη διατήρηση των εδαφών του Ντονμπάς, παρά την αναγνώριση της ανεξαρτησίας της περιοχής. Ο Ρώσος πρόεδρος, Βλαντιμίρ Πούτιν, ίσως κληθεί σύντομα να αποφασίσει εάν θα στείλει περισσότερα στρατεύματα και εξοπλισμό για να αναπληρώσει την δραματικά εξασθενημένη δύναμη εισβολής του, καθώς η εισροή σύγχρονων δυτικών όπλων ενισχύει την αντίσταση της Ουκρανίας. Τεράστιες ρωσικές απώλειες Σύμφωνα με το Reuters, ο χρόνος δεν είναι υπέρ της Ρωσίας, καθώς τελειώνει ο εξοπλισμός, παρά τις διαβεβαιώσεις του εκπροσώπου του Κρεμλίνου, Ντμίτρι Πεσκόφ, πως όλα προχωρούν ""βάσει σχεδιασμού"". Η Ρωσία εισέβαλε στην Ουκρανία στις 24 Φεβρουαρίου σε μια αποτυχημένη προσπάθεια να καταλάβει την πρωτεύουσα, το Κίεβο. Στη συνέχεια αποσύρθηκε για να επικεντρωθεί σε μια ""δεύτερη φάση"", που ανακοινώθηκε στα τέλη Μαρτίου, για την κατάληψη του νότου και ολόκληρου του Ντονμπάς, ένα κομμάτι του οποίου ελέγχεται από αυτονομιστές που υποστηρίζονται από τη Μόσχα από το 2014. Η Ρωσία διατήρησε τον χερσαίο της διάδρομο στη νότια Ουκρανία, αλλά παρεμποδίστηκε από τα ουκρανικά στρατεύματα που άντεξαν ενάντια στους μαζικούς βομβαρδισμούς για 82 ημέρες στο χαλυβουργείο Azovstal της Μαριούπολης, προτού τερματίσουν την αντίστασή τους και παραδοθούν τη Τρίτη. Περίπου το ένα τρίτο του Ντονμπάς ελεγχόταν από τους φιλορώσους αυτονομιστές πριν από την εισβολή. Η Μόσχα ελέγχει τώρα περίπου το 90% της περιφέρειας Λουχάνσκ, αλλά δεν κατάφερε να κάνει μεγάλες εισβολές και επελάσεις προς τις κύριες πόλεις Σλόβιανσκ και Κράματορσκ στο Ντόνετσκ, προκειμένου να επεκτείνει τον έλεγχό της σε ολόκληρη την περιοχή. Στα βόρεια του Ντονμπάς, οι Ουκρανοί έχουν εξαπολύσει μια αντεπίθεση στο Χάρκοβο, με την οποία έχουν εκδιώξει τις ρωσικές δυνάμεις από τη δεύτερη μεγαλύτερη πόλη της χώρας ενώ έφτασαν μέχρι τα ρωσικά σύνορα. Τη Τρίτη, ο Ύπατος Εκπρόσωπος της Ε.Ε. Ζοζέπ Μπορέλ δήλωσε ότι εφόσον οι αριθμοί στις αναφορές είναι αληθινοί, ο ρωσικός στρατός έχει υποστεί ""εντυπωσιακές απώλειες"" στον πόλεμο της Ουκρανίας. ""Αν είναι αλήθεια ότι η Ρωσία έχει χάσει το 15% των στρατευμάτων της από την έναρξη του πολέμου, αυτό είναι ένα παγκόσμιο ρεκόρ σε απώλειες για οποιοδήποτε στρατό που έχει εισβάλει σε κάποια χώρα"", δήλωσε ο Μπορέλ μιλώντας σε δημοσιογράφους στις Βρυξέλλες μετά την ολοκλήρωση της συνεδρίασης των υπουργών Άμυνας της Ε.Ε. Στις κομβικές αποτυχίες της Ρωσίας περιλαμβάνεται φυσικά και το καταδρομικό Moskva, το οποίο βυθίστηκε πριν από έναν μήνα μετά από ουκρανικό χτύπημα στη Μαύρη Θάλασσα. Τα παραπάνω έχουν προκαλέσει δικαιολογημένες αντιδράσεις και στο εσωτερικό της χώρας. Αξίζει να σημειωθεί ότι η Ρωσία δημοσίευσε τα τελευταία στοιχεία για τις απώλειες στα τέλη Μαρτίου, όταν παραδέχτηκε ότι 1.351 Ρώσοι στρατιώτες είχαν σκοτωθεί και 3.825 τραυματίστηκαν κατά τον πρώτο μήνα του πολέμου. Η κυβέρνηση δεν έδωσε στη δημοσιότητα περισσότερες πληροφορίες για θύματα τον τελευταίο ενάμιση μήνα, εκτός από το να πει ότι ήταν ""σημαντικά"". Οι δυτικές εκτιμήσεις ήταν 10 ή και 20 φορές υψηλότερες, με ορισμένους να υποδηλώνουν ότι η Ρωσία έχει χάσει περισσότερους από 30.000 στρατιώτες από την αρχή του πολέμου. Ακολουθήστε το News247.gr στο Google News και μάθετε πρώτοι όλες τις ειδήσεις"	                    Χρήστος Δεμέτης
55	Μαριούπολη: Η πρώτη μεγάλη νίκη του Πούτιν	Γιατί η πλήρης κατάληψη της Μαριούπολης και η παράδοση του Αζοφστάλ μετά από 83 ημέρες λουτρού αίματος έχει ιδιαίτερη σημασία για τη Ρωσία; 	                        ΓΝΩΜΕΣ	Κάτοικοι της Μαριούπολης μπροστά σε βομβαρδισμένα κτίρια	https://www.news247.gr/img/5137/9634272/216000/w660/660/ukraine.jpg	2022-05-18 06:24	Αν διάβαζε κανείς την ανακοίνωση των ουκρανικών αρχών δύσκολα θα καταλάβαινε τι ακριβώς συνέβη χτες στη Μαριούπολη. Το Κίεβο ανακοίνωσε ότι η «έληξε η μάχιμη αποστολή στη Μαριούπολη». Την ανακοίνωση αναπαρήγαγαν πολλά μεγάλα δυτικά Μέσα, ενώ άλλα προτίμησαν τον τίτλο «εκκένωση του Αζοφστάλ». Αυτό που συνέβη βέβαια στο Αζοφστάλ, το βιομηχανικό κέντρο της Μαριούπολης, δεν ήταν παρά η κατάθεση των όπλων από τις ουκρανικές δυνάμεις, μεταξύ των οποίων και του διαβόητου Τάγματος Αζόφ. Οι Ουκρανοί παραδόθηκαν και είναι πλέον αιχμάλωτοι πολέμου. Με την παράδοση του Αζοφστάλ πέφτει η αυλαία της μάχης της Μαριούπολης μετά από 83 ημέρες λουτρού αίματος. Τι σημαίνει Σε μια εισβολή που καταφανώς δεν έχει πάει μέχρι τώρα όπως θα ήθελε ο Πούτιν, η πτώση της Μαριούπολης συνιστά την πρώτη μεγάλη νίκη για τη Ρωσία. Βεβαίως είχαν προηγηθεί οι καταλήψεις της Μελιτόπολης και της Χερσώνας, αλλά η πλήρης κατάληψη της Μαριούπολης έχει ιδιαίτερη σημασία γιατί: ● Είναι η πολυπληθέστερη πόλη που έχουν καταλάβει μέχρι τώρα τα ρωσικά στρατεύματα. Για την ακρίβεια, ήταν η πολυπληθέστερη πόλη πριν τον πόλεμο, γιατί τώρα δεν μπορεί να ξέρει κανείς πόσοι κάτοικοι έχουν απομείνει -είναι βέβαιο ότι ο αριθμός των νεκρών αμάχων είναι πολύ μεγάλος. ● Η Μαριούπουλη δεσπόζει στην Αζοφική Θάλασσα, η οποία πλέον έχει γίνει ρωσική λίμνη. ● Με την κατάληψή της ενοποιείται πλήρως ο «διάδρομος» των 800 χιλιομέτρων που έχουν καταλάβει οι Ρώσοι και συνδέει το Ντονμπάς με τη Χερσώνα. ● Μπορούν πλέον να αποδεσμευτούν ρωσικές στρατιωτικές δυνάμεις για να ενισχύσουν άλλα μέτωπα. ● Στο επίπεδο της προπαγάνδας, το Αζοφστάλ είχε εξελιχθεί σε σύμβολο της ουκρανικής αντίστασης στη ρωσική εισβολή και όχημα πολιτικής νομιμοποίησης των εθνικιστικών ταγμάτων όπως το Άζοφ. Η πτώση του Αζοφστάλ (αν και αναμενόμενη) λογικά θα αποτελέσει πλήγμα στο ουκρανικό ηθικό. Οι εξελίξεις Έτσι κι αλλιώς η «ομίχλη του πολέμου» καλύπτει πάντα τα πεδία των μαχών. Ειδικά στην εποχή των social media η προπαγάνδα και η παραπληροφόρηση έχουν πάρει επικές διαστάσεις. Με κάθε επιφύλαξη λοιπόν, μπορούμε να πούμε ότι οι ρωσικές δυνάμεις σημειώνουν μια αργή πρόοδο στην περιοχή του Ντονμπάς. Την ίδια στιγμή υποχωρούν στην περιοχή του Χαρκόβου. Από τον αργό ρυθμό των ρωσικών προωθήσεων, το συνεχή εξοπλισμό της Ουκρανίας από τη Δύση, και κυρίως την πολιτική στάση όλων των εμπλεκόμενων μερών, μπορούμε με σχετική σιγουριά να εκτιμήσουμε ότι ο πόλεμος θα διαρκέσει για καιρό ακόμα. Ενσωμάτωση στη Ρωσία Έχει δε ιδιαίτερη σημασία ότι η Ρωσία κάνει συστηματικές κινήσεις για την ενσωμάτωση στην επικράτειά της των κατειλημμένων ουκρανικών εδαφών: κατάργηση των ουκρανικών εθνικών συμβόλων με αντίσταση των αντίστοιχων ρωσικών, χρήστη της ρωσική γλώσσας στη Διοίκηση και την Εκπαίδευση, χρήση του ρουβλιού, προαναγγελίες δημοψηφισμάτων για την ένωση των κατειλημμένων εδαφών με τη Ρωσία. Δεδομένου ότι η Δύση δεν υπάρχει περίπτωση να αναγνωρίσει ρωσική κυριαρχία σε ουκρανικά εδάφη, φαίνεται ότι οδηγούμαστε σε μια κατάσταση όπου ακόμα και αν κάποια στιγμή σταματήσουν οι μεγάλης κλίμακας μάχες, δεν θα υπάρξει κάποιου είδους σταθερή ειρήνευση. Η ένταξη στο ΝΑΤΟ Την ίδια ώρα Σουηδία και Φινλανδία αποφάσισαν την ένταξή τους στο ΝΑΤΟ ως απάντηση στη ρωσική εισβολή στην Ουκρανία. Ακόμα και αν κάνουμε την παραδοχή ότι αυτή η ένταξη θα γινόταν έτσι κι αλλιώς κάποια στιγμή, δύσκολα θα μπορούσε να αρνηθεί κανείς ότι η εισβολή στην Ουκρανία, την επίσπευσε και την έκανε πολύ εύκολα αποδεκτή στις κοινωνίες των δύο χωρών. Δεδομένου ότι ο Πούτιν πρόβαλε ως βασικό λόγο της εισβολής την επέκταση του ΝΑΤΟ, τα πολιτικά αποτελέσματα των ρωσικών επιχειρήσεων φαίνεται να είναι αντίθετα -τουλάχιστον σε ό,τι αφορά τη Σουηδία και τη Φινλανδία. Ακολουθήστε το News247.gr στο Google News και μάθετε πρώτοι όλες τις ειδήσεις	                    Γιάννης Αλμπάνης
56	Αζοφστάλ: Άγνωστη η τύχη των αιχμαλώτων - Η Ρωσία εξετάζει την εκτέλεση μελών του τάγματος Αζόφ	Ενώ η Ουκρανία υποστηρίζει ότι θα υπάρξει ανταλλαγή κρατουμένων, ρώσοι αξιωματούχοι ισχυρίζονται ότι οι μαχητές του τάγματος του Αζόφ μπορεί να πάνε σε δίκη ή ακόμη και να εκτελεστούν. Το ρωσικό Κοινοβούλιο θα εξετάσει το ενδεχόμενο απαγόρευσης ανταλλαγής αιχμαλώτων.	                        ΚΟΣΜΟΣ	Μαχητές του τάγματος Αζόφ το 2020	https://www.news247.gr/img/8932/9634156/756000/w660/660/azov.jpg	2022-05-17 19:23	"Το ρωσικό Κοινοβούλιο θα εξετάσει το ενδεχόμενο να απαγορεύσει την ανταλλαγή Ρώσων αιχμαλώτων πολέμου με μαχητές του ουκρανικού τάγματος Αζόφ, δήλωσε σήμερα ο πρόεδρος της Κρατικής Δούμας, μετά την παράδοση Ουκρανών υπερασπιστών του χαλυβουργείου Αζοφστάλ της Μαριούπολης στις ρωσικές δυνάμεις. Το τάγμα Αζόφ, πολιτοφυλακή στον οποίο έχουν υπάρξει ναζιστικοί θύλακες και πλέον έχει ενσωματωθεί στην Εθνοφρουρά της Ουκρανίας βρέθηκε σε ορισμένες από τις σφοδρότερες μάχες μετά την εισβολή της Ρωσίας στην Ουκρανία την 24η Φλεβάρη. Ωστόσο, η Μόσχα θεωρεί πως το τάγμα είναι ο κύριος αυτουργός του καταγγελλόμενου από την Ρωσία ριζοσπαστικού αντιρωσικού εθνικισμού στην Ουκρανία ή ακόμα και ναζισμού από τον οποίο λέει ότι πρέπει να προστατεύσει τους ρωσόφωνους της Ουκρανίας. Ο Βιτσισλάβ Βολόντιν, προεδρος της Δούμας, δήλωσε πως τα μέλη του είναι «εγκληματίες ναζί» που δεν πρέπει να περιληφθούν στις ανταλλαγές αιχμαλώτων. «Είναι εγκληματίες πολέμου και πρέπει να κάνουμε τα πάντα για να τους οδηγήσουμε ενώπιον της δικαιοσύνης», είπε. Ο ιστότοπος της Δούμας αναφέρει ότι ζήτησε από τις κοινοβουλευτικές επιτροπές άμυνας και ασφάλειας να ετοιμάσουν οδηγίες προς αυτό τον σκοπό. Το τάγμα αρνείται ότι είναι φασιστικό, ρατσιστικό ή νεοναζιστικό και η Ουκρανία λέει ότι έχει μεταρρυθμιστεί και έχει απομακρυνθεί από τις ριζοσπαστικές εθνικιστικές καταβολές του. Το Κίεβο αρνείται επίσης ότι οι Ρωσόφωνοι διώκονται στην Ουκρανία και λέει ότι ο ισχυρισμός ότι έχει μια φασιστική ατζέντα παραβίασης ανθρωπίνων δικαιωμάτων, που επαναλαμβάνεται καθημερινά σε ρωσικά μέσα ενημέρωσης, είναι αβάσιμο πρόσχημα για τη ρωσική επιθετικότητα. Η Μόσχα ανέφερε νωρίτερα σήμερα ότι πάνω από 250 Ουκρανοί μαχητές στο χαλυβουργείο Αζοφστάλ, τελευταίο προπύργιο της ουκρανικής αντίστασης στη Μαριούπολη, παραδόθηκαν και ότι 51 θα νοσηλευτούν για σοβαρούς τραυματισμούς. Ο εκπρόσωπος του Κρεμλίνου Ντιμίτρι Πεσκόφ δήλωσε πως ο πρόεδρος Βλαντίμιρ Πούτιν εγγυήθηκε ότι όλοι θα τύχουν μεταχείρισης «σύμφωνα με τα διεθνή πρότυπα». Η Ρωσία και η Ουκρανία έχουν ήδη πραγματοποιήσει αρκετές ανταλλαγές αιχμαλώτων. Η αναπληρώτρια υπουργός Άμυνας της Ουκρανίας Χάνα Μαλιάρ δήλωσε πως «μια διαδικασία ανταλλαγής θα λάβει χώρα» για την επιστροφή των στρατιωτών. Όμως ο Λεονίντ Σλούτσκι, που συμμετέχει στις διαπραγματεύσεις της Μόσχας με την Ουκρανία και είναι επικεφαλής της επιτροπής διεθνών υποθέσεων της Δούμας, αποκάλεσε τους απομακρυνθέντες μαχητές του Αζόφ «ζώα με ανθρώπινη μορφή» και είπε ότι θα πρέπει να λάβουν τη θανατική ποινή. «Δεν αξίζουν να ζουν μετά τα αποκρουστικά εγκλήματα κατά της ανθρωπότητας που διέπραξαν και διαπράττονται συνεχώς εναντίον των αιχμαλώτων μας», δήλωσε στη Δούμα. Ρώσοι αξιωματούχοι θα ανακρίνουν τους ουκρανούς στρατιωτικούς που παραδόθηκαν Ρωσική ερευνητική επιτροπή θα αναλάβει την ανάκριση των ουκρανών στρατιωτικών που παραδόθηκαν στο εργοστάσιο χάλυβα Azovstal στη Μαριούπολη, όπως μεταδίδει το πρακτορείο Reuters επικαλούμενο το TASS. Η ανάκριση θα διεξαχθεί στο πλαίσιο της ευρύτερης έρευνας που έχει ξεκινήσει η Μόσχα για «εγκλήματα του ουκρανικού καθεστώτος», επισημαίνεται. Εν τω μεταξύ, τα επτά λεωφορεία που αναχώρησαν το απόγευμα της Τρίτης μεταφέροντας ουκρανούς στρατιωτικούς που είχαν οχυρωθεί στις εγκαταστάσεις του Azovstal έφθασαν απόψε στην πόλη Ολενίφκα κοντά στο Ντονέτσκ, που ελέγχεται από τους φιλορώσους αυτονομιστές. Νωρίτερα σήμερα το ρωσικό υπουργείο Άμυνας ανακοίνωσε ότι 265 ουκρανοί μαχητές που είχαν οχυρωθεί στο εργοστάσιο της χαλυβουργίας, τελευταίο θύλακα της ουκρανικής αντίστασης στη Μαριούπολη, παραδόθηκαν και θεωρούνται αιχμάλωτοι. Η εισαγγελία ζητάει να χαρακτηριστεί ""τρομοκρατική οργάνωση"" Το γραφείο του γενικού εισαγγελέα της Ρωσίας ζήτησε από το Ανώτατο Δικαστήριο να αναγνωρίσει ως «τρομοκρατική οργάνωση» το Τάγμα Αζόφ, μετέδωσε το πρακτορείο Interfax, επικαλούμενο τον ιστότοπο του ρωσικού υπουργείου Δικαιοσύνης. Το Ανώτατο Δικαστήριο θα εξετάσει το θέμα αυτό στις 26 Μαΐου. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
57	"Ουκρανία: Στον ""πάγο"" οι διαπραγματεύσεις με Ρωσία - Νέες απειλές Πούτιν κατά Ευρώπης"	Ο Βλαντίμιρ Πούτιν προειδοποίησε την Ευρώπη ότι αυτή θα είναι που θα βγει ζημιωμένη σε περίπτωση εμπάργκο στο ρωσικό πετρέλαιο. Συνεχίζονται οι κυρώσεις της Δύσης, ενώ δεν σημειώνεται κανένα προχώρημα στις διαπραγματεύσεις για τον τερματισμό του πολέμου.	                        ΚΟΣΜΟΣ	Ο ρώσος πρόεδρος Βλαντίμιρ Πούτιν	https://www.news247.gr/img/9089/9633897/204000/w660/660/putin.jpg	2022-05-17 16:39	"Ο ρώσος πρόεδρος Βλαντίμιρ Πούτιν προειδοποίησε την Ευρώπη ότι θα πληρώσει υψηλό τίμημα για την ενέργεια εάν η Δύση επιβάλει εμπάργκο στο ρωσικό πετρέλαιο. Όπως διαμήνυσε, οι κυρώσεις της Δύσης και το πιθανό εμπάργκο στο ρωσικό πετρέλαιο θα έχει ως αποτέλεσμα να αυξηθούν παγκοσμίως οι τιμές πετρελαίου. Ο Πούτιν μιλούσε με Ρώσους αρχηγούς πετρελαίου και κυβερνητικούς αξιωματούχους, σε τηλεοπτική ομιλία, για τον αντίκτυπο των δυτικών κυρώσεων στην ενεργειακή βιομηχανία. Ο Ρώσος ηγέτης ισχυρίστηκε ότι οι κυρώσεις, οι οποίες επιβλήθηκαν μετά την εισβολή της Ρωσίας στην Ουκρανία τον Φεβρουάριο, είχαν επιβληθεί από τη Δύση για πολιτικούς λόγους. Αλλά κατέληξε στο συμπέρασμα ότι θα ήταν αδύνατο για ορισμένες ευρωπαϊκές χώρες, οι οποίες εξαρτώνται σε μεγάλο βαθμό από την ενέργεια από τη Ρωσία, να αποφύγουν εντελώς το ρωσικό πετρέλαιο. Οκτώ νεκροί από ρωσικό πλήγμα σε χωριό στα βόρεια του Κιέβου Οκτώ άνθρωποι σκοτώθηκαν και 12 τραυματίστηκαν σήμερα από ρωσικό πλήγμα στην Ντέσνα, ένα ουκρανικό χωριό που απέχει περίπου 60 χιλιόμετρα βόρεια του Κιέβου και είναι γνωστό ότι φιλοξενεί ένα μεγάλο στρατόπεδο εκπαίδευσης. «Οκτώ νεκροί, 12 τραυματίες», είπε στο Γαλλικό Πρακτορείο ο Αλεξάντρ Ιφτσένκο, ο εκπρόσωπος του τοπικού παραρτήματος της υπηρεσίας αντιμετώπισης εκτάκτων καταστάσεων. Τουλάχιστον πέντε τραυματίες στην περιοχή Σούμι Συνεχίζονται οι μάχες στην ανατολική Ουκρανία, με ρωσικά χτυπήματα να έχουν αναφερθεί στην πόλη Οκτούρκα στη βορειοανατολική περιοχή Σούμι. Ο περιφερειακός κυβερνήτης Ντμίτρο Ζιβίτσκι είπε ότι κτίρια, μεταξύ των οποίων ένα νηπιαγωγείο και μια εκκλησία, υπέστησαν ζημιές. Ο βομβαρδισμός της περιοχής από ρωσικές δυνάμεις συνεχίζεται από σήμερα το πρωί, είπε μέσω του Telegram. Τουλάχιστον πέντε άνθρωποι τραυματίστηκαν, αναφέρουν οι αρχές. Το ρωσικό υπουργείο Άμυνας δήλωσε ότι οι πύραυλοι του «κατέστρεψαν εχθρικές εφεδρείες» που ολοκλήρωναν ασκήσεις μάχης σε εκπαιδευτικά κέντρα στην περιοχή Οχτύρκα. Στον ""πάγο"" οι ειρηνευτικές διαπραγματεύσεις Οι ειρηνευτικές διαπραγματεύσεις ανάμεσα στην Ουκρανία και τη Ρωσία βρίσκονται σε «παύση», διότι η Μόσχα δεν επιδεικνύει κανενός είδους «κατανόηση» της κατάστασης, κατήγγειλε ο Μιχαΐλο Ποντολιάκ, σύμβουλος του προέδρου της Ουκρανίας Βολοντίμιρ Ζελένσκι και μέλος της ουκρανικής διαπραγματευτικής ομάδας. «Η διαπραγματευτική διαδικασία βρίσκεται σε παύση», δήλωσε, σύμφωνα με ανακοίνωση της ουκρανικής προεδρίας. «Η Ρωσία δεν επιδεικνύει ένα στοιχείο κλειδί: την κατανόηση αυτού που συμβαίνει αυτήν την στιγμή στον κόσμο και τον εξαιρετικά αρνητικό της ρόλο», συνέχισε προσθέτοντας ότι η Μόσχα «δεν κατανοεί ότι ο πόλεμος δεν εξελίσσεται πλέον σύμφωνα με τους κανόνες της, το χρονοδιάγραμμά της ή τα σχέδιά της». «Ο στρατηγικός στόχος των Ρώσων είναι όλα ή τίποτε», δήλωσε ο Μιχαΐλο Ποντολιάκ. Οι ρωσικές πολιτικές ελίτ, «φοβούνται να πουν την αλήθεια, δηλαδή ότι πρέπει να αποσυρθούν από τον πόλεμο υπό συνθήκες τελείως διαφορετικές από αυτές που είχαν ανακοινωθεί αρχικά». Η σειρά των συναντήσεων ανάμεσα σε ουκρανούς και ρώσους διαπραγματευτές δεν οδήγησαν σε κανένα αποτέλεσμα. Η τελευταία συνάντηση ανάμεσα στους επικεφαλής των αντιπροσωπειών, του Βλαντίμιρ Μεντίνσκι από την ρωσική πλευρά και του Νταβίντ Αραχαμία από την ουκρανική πλευρά, πραγματοποιήθηκε στις 22 Απριλίου, σύμφωνα με τα ρωσικά πρακτορεία ειδήσεων. Ο υπουργός Εξωτερικών της Ρωσίας Σεργκέι Λαβρόφ κατηγόρησε στις 25 Απριλίου την Ουκρανία ότι «υποκρίνεται» πως διαπραγματεύεται, διαβεβαιώνοντας την Μόσχα ότι θέλει να συνεχίσει τις συνομιλίες. ""Η Ουκρανία δε θα δώσει εδάφη της για την επίτευξη της ειρήνης"" Η Ουκρανία θεωρεί απαράδεκτες τις πρωτοβουλίες να δοθούν στους Ρώσους ορισμένα εδάφη της για την επίτευξη ειρήνης, δήλωσε ο σύμβουλος του Ουκρανού προέδρου Μιχαήλο Ποντολιάκ, κατά την διάρκεια ενημερωτικού μαραθωνίου με την συμμετοχή ουκρανικών τηλεοπτικών δικτύων, μεταδίδει το ουκρανικό πρακτορείο ειδήσεων Ukrinform. «Το τίμημα του πολέμου είναι πολύ μεγάλο. Έχουν σκοτωθεί πολλοί άμαχοι. Και δεν έχουν απλά σκοτωθεί, αλλά έχουν βασανιστεί, κυνικά, επειδή αυτή είναι η φιλοσοφία της Ρωσικής Ομοσπονδίας: να έρθει στην Ουκρανία και να σκοτώνει κυνικά ανθρώπους. Όχι απλά να σκοτώνει, αλλά να το κάνει αυτό με τρόπο κυνικό και μαζικό, να βιάζει. Αυτή η κοσμοθεωρία είναι απαράδεκτη για μας, να δώσουμε κάτι στην Ρωσική Ομοσπονδία και να υποκρινόμαστε ότι έγινε κάποιος μικρός πόλεμος. Αυτό είναι αδύνατο», δήλωσε ο Ποντολιάκ. Επίσης χαρακτήρισε απαράδεκτες τις προτάσεις για δήθεν κατάπαυση του πυρός χωρίς την αποχώρηση των ρωσικών στρατευμάτων, επειδή στην περίπτωση αυτή, η Ρωσία θα ελέγχει μέρος του ουκρανικού εδάφους. Ο σύμβουλος του Ουκρανού προέδρου, διαβεβαίωσε ότι υπογραφές συμφωνιών τύπου Μινσκ-2 δεν θα υπάρξουν, καθώς παρόμοιες αποφάσεις θα αναστείλουν τον πόλεμο για κάποιο διάστημα. Παράλληλα ο Ποντολιάκ, ανέφερε ότι η Ρώσοι εξακολουθούν εμμένουν στα δικά τους στερεότυπα σκέψης, στην ουσία δεν έχουν αλλάξει τις οδηγίες όσον αφορά στις διαπραγματεύσεις από την αρχή της ευρείας κλίμακας εισβολής ενώ οι διαπραγματεύσεις με την Ρωσική Ομοσπονδία έχουν διακοπεί. «Ζουν (οι Ρώσοι-σ.σ) σ έναν κόσμο, όπου τάχα υπάρχει ο ‘ουκρανικός φασισμός’. Ο κόσμος όμως το αντιλαμβάνεται και αυτό. Στην ουσία έχει αποδειχθεί με ντοκουμέντα ότι αυτή τη στιγμή στον κόσμο υπάρχει ένας είδος ναζισμού, του ρωσικού ναζισμού. Όμως εκείνοι δεν το έχουν καταλάβει… Ασφαλώς θα περάσει κάποιο χρονικό διάστημα, για να περάσουμε σε πιο θεμελιώδη συζήτηση για το πρόβλημα αυτό, το πρόβλημα της αποναζιστικοποίησης της Ρωσίας, στο πλαίσιο των διαπραγματεύσεων», δήλωσε ο Ποντολιάκ. Ο πρόεδρος της Γαλλίας Εμμανουέλ Μακρόν είχε δηλώσει ότι καμία από τις πλευρές δεν πρέπει μετά τον πόλεμο να βγει μειωμένη και ότι τάσσεται υπέρ της αναζήτησης δρόμων για να βγουν οι Ρώσοι από την κατάσταση αυτή. Ο πρόεδρος Βολοντίμιρ Ζελένσκι απαντώντας υπογράμμισε ότι η Ουκρανία δεν προτίθεται και δεν θα επιδιώξει «να διατηρήσει το πρόσωπο του Πούτιν» προχωρώντας σε κάποιες υποχωρήσεις ως προς την κυριαρχία της για να τελειώσει ο πόλεμος. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
58	O επίτιμος διδάκτωρ κύριος Πούτιν και το ελληνικό πανεπιστημιακό κατεστημένο 	Πριν από 21 χρόνια το ΕΚΠΑ απέδιδε στον Βλαντίμιρ Πούτιν τον τίτλο του επίτιμου διδάκτορα. 21 χρόνια μετά μάλλον ο τότε πρύτανης Γιώργος Μπαμπινιώτης θέλει να ξεχάσει. 	                        ΓΝΩΜΕΣ	Πούτιν και Μπαμπινιώτης	https://www.news247.gr/img/1831/9632712/316000/w660/660/putin12.jpg	2022-05-17 06:20	Σήμερα, καθηγητές πανεπιστημίου ζητάνε την αφαίρεση του τίτλου του επιτίμου διδάκτορα του Εθνικού και Καποδιστριακού Πανεπιστημίου Αθηνών από τον πρόεδρο της Ρωσίας. Και πράττουν ορθώς. Πριν από 20 χρόνια ωστόσο, το βαθύ πανεπιστημιακό κατεστημένο της χώρας επί πρυτανείας Γιώργου Μπαμπινιώτη στο Πανεπιστήμιο Αθηνών ένιωθε πολύ περήφανο για την επιλογή του Ρώσου Προέδρου στην ύπατη των πανεπιστημιακών τιμών. Θα μπορούσε να αντιτείνει κανείς: «Μα το 2001, δεν ξέραμε πόσο βάναυσος δεσπότης είναι ο Ρώσος πρόεδρος. Τώρα μάθαμε». Δεν ισχύει. Από την αρχή των ημερών του Πούτιν, οι παραβιάσεις των δικαιωμάτων στη Ρωσία εναντίον όσων τολμούσαν να αρθρώσουν λόγο εναντίον του ήταν συστηματικές και αμείλικτες. Οι πολιτικές διακρίσεων και λιντσαρίσματος σε βάρος των ομοφυλόφιλων παροιμιώδεις. Οι δολοφονίες δημοσιογράφων που ασκούσαν κριτική το ίδιο. Θα περίμενε κανείς λοιπόν ότι ο κ. Μπαμπινιώτης, θα τα ήξερε ή θα μπορούσε να τα μάθει όλα αυτά, αν ρωτούσε με την επιμέλεια που θα περίμενε κανείς από έναν τόσο διακεκριμένο επιστήμονα – που διετέλεσε και υπουργός Παιδείας, κάποια χρόνια αργότερα. Και φυσικά, η Ουκρανία δεν είναι η πρώτη χώρα που υφίσταται στρατιωτική εισβολή από τη Ρωσία. Η Γεωργία ήταν. Και μάλιστα για δεύτερη φορά, πριν ο Ρώσος Πρόεδρος τιμηθεί εκ νέου από ελληνικό πανεπιστήμιο με την αγόρευση του σε επίτιμο διδάκτορα από το Πανεπιστήμιο Πελοποννήσου το 2018. Για να μην αδικούμε τους συναδέλφους του Πανεπιστημίου αυτού, να πούμε ότι ο τίτλος του Πούτιν ανακλήθηκε εντός Μαρτίου 2022, μετά την εισβολή στην Ουκρανία. Ωστόσο, η απαξία της βράβευσης Πούτιν το 2018 είναι πιο ντροπιαστική από αυτήν του 2001, διότι στο μεταξύ ο Ρώσος πρόεδρος έχει ξεδιπλώσει σχεδόν όλο το ταλέντο του με δύο ακόμη στρατιωτικές εισβολές (Νότια Οσσετία το 2008 και Κριμαία το 2014)… Δεν αρκούσαν όμως, όπως φαίνεται. Είναι κοινό τοις πάσι ότι ο Ρώσος Πρόεδρος ουδέποτε υπήρξε ή προσποιήθηκε τον «αγαθό» με κανέναν και ανέκαθεν έπαιζε το χαρτί του αυταρχικού ρωσικού μεγαλοϊδεατισμού, με ό,τι βία αυτό συνεπάγεται. Τόσο εντός Ρωσίας όσο και εκτός.  Ο Πούτιν ποτέ δεν ήταν κάποιος άλλος, ούτε διεθνώς εκλήφθη ως τέτοιος, όπως για παράδειγμα ο πρόεδρος της Τουρκίας, ο οποίος από το 2011 φέρεται να ξεκίνησε την βαθιά αυταρχική στροφή του. Ακόμη κι αν αυτό είναι μαχητό – υπάρχουν δηλαδή φωνές που λένε ότι ο Ερντογάν δεν άλλαξε ποτέ – είναι κοινή πεποίθηση ότι από το 2003 ως το 2011 ο Τούρκος πρόεδρος ενσάρκωσε κάποιες ελπίδες για μεγάλες αλλαγές στην Τουρκία προς το καλύτερο. Ο Πούτιν δεν ενσάρκωσε ποτέ καμία ελπίδα, παρά μόνο ότι θα νοικοκύρευε κάπως το χάος που παρέλαβε στη Ρωσία από τον Γιέλτσιν. Και αυτό το έκανε. Βίαιος πάντως και αυταρχικός δεσπότης υπήρξε πάντα και ούτε ενδιαφέρθηκε να το κρύψει. Κι όμως, το Πανεπιστήμιο Αθηνών με μια κατεξοχήν συντηρητική πρυτανική ηγεσία ένιωσε την ανάγκη να τιμήσει τον Ρώσο πρόεδρο, θεωρώντας ότι με τον τρόπο αυτό εδραιώνει και το δικό του διεθνές κύρος. Δεν είναι και λίγο να φέρνεις στην Αθήνα, τον πρόεδρο μιας τόσο σημαντικής χώρας έστω και για να τον τιμήσεις και να του πεις πόσο σημαντικός είναι. Οι καιροί όμως αλλάζουν και 22 χρόνια μετά, λόγω Ουκρανίας η απολυταρχική δεσποτεία που ασκεί ο Ρώσος πρόεδρος δεν κρύβεται ούτε και στην Ελλάδα. Το γράφω διότι πολύ μελάνι έχει χυθεί τους τελευταίους μήνες για τη ρωσοφιλία ενός τμήματος της Αριστεράς στην Ελλάδα – και όχι άδικα, σε μεγάλο βαθμό. Η ελληνική ρωσοφιλία ωστόσο δεν έχει κυρίως πολιτικές αλλά ιστορικές, εθνικές και θρησκευτικές αποχρώσεις και καταβολές. Παραδοσιακά, η ρωσοφιλία ανήκει περισσότερο στην ελληνική Δεξιά και μάλιστα στις πιο αντιδραστικές εθνοκεντρικές της εκδοχές και φατρίες. Όμως, για λόγους αμιγώς πολιτικούς, η Ελληνική Δεξιά, στα χρόνια του Ψυχρού Πολέμου, λογόκρινε τον σκληρό αντιδυτικισμό που διακατείχε ένα σημαντικό της τμήμα. Το «ανήκομεν εις τη Δύση» πάταξε τη συντηρητική ελληνική ρωσοφιλία, αλλά δεν την εξαφάνισε. Το «ξανθό γένος» με τις προφητείες του Αγαθάγγελου παρέμεινε ισχυρό στο εθνικό λαϊκό φαντασιακό. Η ρωσοφιλία στην ελληνική αριστερά ξεκινάει όταν η ΕΣΣΔ καθίσταται η πατρίδα του παγκόσμιου προλεταριάτου. Μετά το 1917, η «Ρωσία» γίνεται σχεδόν οικουμενικό συνώνυμο της ΕΣΣΔ. Ωστόσο, το τέλος της ΕΣΣΔ δημιούργησε μεγάλες αμηχανίες. Σαν να ξεχάστηκε ότι μετά το 1990 η Ρωσία είναι (ένα ακόμη) καπιταλιστικό κράτος και μάλιστα με μια κεφαλαιοκρατία πολύ πιο βάναυσης κερδοσκοπίας από τα υπόλοιπα ευρωπαϊκά. Θα αναρωτηθεί κανείς πώς γίνεται να το ξεχάσουμε αυτό. Η απάντηση είναι ότι ο αντιαμερικανισμός εδώ, για ιστορικούς λόγους και πάλι, λάμπει τόσο, ώστε τυφλώνει. Τυφλώνει τόσο, ώστε όλα τα εγκλήματα που διεξάγουν οι άλλοι να «συμψηφίζονται» με αυτά των ΗΠΑ, λες και η έννοια της διεθνούς δικαιοσύνης είναι μια ζυγαριά όπου από τη μία μονίμως είναι το ΝΑΤΟ και οι Αμερικάνοι. Το αποτέλεσμα είναι σήμερα συμπολίτες μας να νομίζουν ότι ο πόλεμος στην Ουκρανία δεν είναι επιθετικός πόλεμος της Ρωσίας, αλλά ότι το ένα εμπόλεμο μέρος είναι το ΝΑΤΟ. Δεν θέλω να επεκταθώ στην κριτική αυτών των θέσεων οι οποίες δεν δοκιμάζουν απλώς τη νοημοσύνη αλλά και όποια στοιχειώδη αίσθηση δικαιοσύνης μας απομένει για τα διεθνή πράγματα. Θα πω μόνο ότι η Αριστερά, σαν πολιτικός χώρος, είναι κατεξοχήν πιο «φωνακλάδικος» από τη Δεξιά ενώ γενικά οι αριστεροί έχουν την τάση να ιδεολογικοποιούν περισσότερο τα πράγματα και να μιλούνε για αρχές πιο εμμονικά από τους δεξιούς. Για το λόγο αυτόν, η «αριστερή ρωσοφιλία» ήταν πιο ορατή. Έτσι, τον πρώτο καιρό του πολέμου ενδήμησε στα καθ’ ημάς ένας νέος τύπος λόγου από όψιμους δεξιούς (πρώην αριστερούς τις περισσότερες φορές) οι οποίοι θεωρούσαν πως οποιαδήποτε άλλη αναφορά στο σύνθετο ιστορικό πλαίσιο του παρελθόντος, πέρα από την καταδίκη της Ρωσίας, συνιστούσε έγκλημα καθοσιώσεως και ταύτιση με τον Πούτιν. Χρειάζεται λοιπόν από παντού καταλλαγή και αυτοκριτική. Καθείς ας κοιτάξει τα του οίκου του διότι τα δικά του πρέπει να συμμαζέψει πρώτα παρά του πολιτικού του αντιπάλου. Και τότε θα ανακαλύψει πως είναι μερικά «σφάλματα» που δεν μαζεύονται με τίποτε. Με τίποτε όμως! Ακολουθήστε το News247.gr στο Google News και μάθετε πρώτοι όλες τις ειδήσεις	                    Δημήτρης Χριστόπουλος
59	"ΗΠΑ: Ο Μητσοτάκης ""καρφώνει"" τα παζάρια της Τουρκίας στο ΝΑΤΟ "	"Λίγο πριν τη συνάντηση με τον πρόεδρο των ΗΠΑ ο πρωθυπουργός διαμήνυσε ότι δεν είναι κατάλληλη στιγμή για ""να παζαρέψει κανείς άλλα θέματα"" με την ένταξη Σουηδίας- Φινλανδίας στο ΝΑΤΟ."	                        ΠΟΛΙΤΙΚΗ	Συνέντευξη του Κυριάκου Μητσοτάκη στην εκπομπή &#034;Morning Joe&#034;	https://www.news247.gr/img/426/9632718/414000/w660/660/mitsotakis3.jpg	2022-05-16 17:02	"Σαφές μήνυμα προς το ΝΑΤΟ όσον αφορά στην Τουρκία έστειλε ο πρωθυπουργός Κυριάκος Μητσοτάκης λίγες ώρες πριν τη συνάντηση του με τον πρόεδρο των ΗΠΑ, Τζο Μπάιντεν, μιλώντας στο αμερικανικό τηλεοπτικό δίκτυο MSNBC και στην εκπομπή ""Morning Joe"". Ερωτηθείς εάν θα συζητήσει με τον κ. Μπάιντεν την ενδεχόμενη ένταξη της Φινλανδίας και της Σουηδίας στο ΝΑΤΟ, αλλά και την ανησυχία που έχει εκφράσει η Τουρκία για το ζήτημα αυτό, ο κ. Μητσοτάκης καταρχάς διευκρίνισε ότι: ""Η Ελλάδα υποστηρίζει την υποψηφιότητα της Σουηδίας και της Φινλανδίας για ένταξη στο ΝΑΤΟ. Είναι μια απόφαση στο πλαίσιο άσκησης της κυριαρχίας τους"" και πρόσθεσε: “Στο τέλος της ημέρας, αναμένω ότι δεν θα υπάρξουν σοβαρές αντιρρήσεις για την ένταξη αυτών των δύο χωρών στο ΝΑΤΟ. Πιστεύω ότι δεν είναι κατάλληλη στιγμή να χρησιμοποιήσουμε την ένταξη αυτών των δύο χωρών στο ΝΑΤΟ για να παζαρέψουμε για άλλα ζητήματα που μπορεί κάποιος να έχει στο μυαλό του. Περιμένω ότι το ζήτημα αυτό θα επιλυθεί.” Στο ερώτημα δε εάν υπάρχει ανησυχία ότι ένταξη της Σουηδίας και της Φινλανδίας στο ΝΑΤΟ θα μπορούσε να προκαλέσει κάποιου είδους αντίποινα γτης Ρωσίας, ο κ. Μητσοτάκης εκτίμησε: ""Είμαι σίγουρος ότι θα υπάρξουν πολλές απειλές και είμαι σίγουρος ότι ο κ. Πούτιν δεν είναι καθόλου ευτυχής με αυτή την απόφαση. Αλλά στο τέλος της ημέρας, η Ρωσία κατάφερε 'να ενώσει το ΝΑΤΟ' δίνοντάς του έναν νέο σκοπό και τώρα διευρύνοντας τη Συμμαχία από 30 σε 32 μέλη"". Έκανε δε λόγο για μία ιστορική απόφαση και για μία νέα αρχιτεκτονική ασφαλείας στην Ευρώπη, ως ""μια άλλη ακούσια συνέπεια αυτής της πολύ καταστροφικής απόφασης του Προέδρου Putin να εισβάλει στην Ουκρανία"". “Η Ελλάδα είναι ο πιο αξιόπιστος εταίρος των ΗΠΑ” Ο πρωθυπουργός χαρακτήρισε την επίσκεψη του στις ΗΠΑ σημαντική για εκείνον προσωπικά και για την Ελλάδα. Υπενθύμισε ότι η επίσκεψη κανονικά επρόκειτο να πραγματοποιηθεί πέρυσι, αλλά εξαιτίας της πανδημίας, προγραμματίστηκε για φέτος. Και επισήμανε ότι θα του δοθεί η ευκαιρία να απευθυνθεί σε κοινή συνεδρίαση του Κογκρέσου. “Είναι μια ευκαιρία να γιορτάσουμε την πορεία δύο ζωντανών δημοκρατιών και να επαναβεβαιώσουμε την αμοιβαία στρατηγική μας δέσμευση. Και η Ελλάδα είναι προφανώς ο πιο αξιόπιστος εταίρος που έχουν αυτή τη στιγμή οι Ηνωμένες Πολιτείες της Αμερικής σε ένα ιδιαίτερα ταραχώδες μέρος του κόσμου. Θα συζητήσουμε, λοιπόν, για την ενίσχυση της στρατηγικής μας διμερούς συνεργασίας. Φυσικά, θα συζητήσουμε για τον συνεχιζόμενο πόλεμο στην Ουκρανία και για τις επιπτώσεις του στην ευρωπαϊκή ήπειρο”, ανέφερε ο κ. Μητσοτάκης. Ο πρωθυπουργός επισήμανε ότι η Ευρώπη επέδειξε πολύ μεγάλη ενότητα όσον αφορά την αντιμετώπιση της ρωσικής εισβολής στην Ουκρανία και εκτίμησε ότι αυτή η ευρωπαϊκή ενότητα θα διαρκέσει. Χαρακτήρισε εξάλλου αδιανόητο να επαναχαράσσονται με τη βία σύνορα στην Ευρώπη. Και επισήμανε ότι δεν διακυβεύεται μόνο η κυριαρχία της Ουκρανίας, αλλά η διευθέτηση της αρχιτεκτονικής ασφάλειας της Ευρώπης στο σύνολό της, και γι' αυτό αναμένω ότι η ευρωπαϊκή ενότητα θα πρέπει να θεωρείται δεδομένη. Η ΕΕ πρέπει να παρέμβει στη χονδρική αγορά φυσικού αερίου Ταυτόχρονα, σημείωσε όμως ότι υπάρχουν ζητήματα όσον αφορά τις τιμές της ενέργειας που πρέπει να αντιμετωπιστούν σε ευρωπαϊκό επίπεδο. “Έχουμε μπροστά μας ένα έκτακτο Ευρωπαϊκό Συμβούλιο που θα πραγματοποιηθεί στα τέλη Μαΐου για να αντιμετωπίσουμε αυτά τα ζητήματα. Γιατί όταν επιβάλουμε κυρώσεις στη Ρωσία, θέλουμε να είμαστε σίγουροι ότι δεν θα πυροβολήσουμε τα πόδια μας. Θέλουμε να διασφαλίσουμε ότι θα επιφέρουμε μεγαλύτερες επιπτώσεις στη Ρωσία από ό,τι στους πολίτες μας”, τόνισε ο πρωθυπουργός. Επανέλαβε δε ότι θα πρέπει η ΕΕ να προχωρήσει σε μία παρέμβαση στη χονδρική φυσικού αερίου. “Θεωρώ ότι αυτή τη στιγμή οι τιμές στην χονδρική αγορά φυσικού αερίου στην Ευρώπη δεν αντικατοπτρίζουν τις θεμελιώδεις αρχές της προσφοράς και της ζήτησης. Είμαστε μεγάλοι αγοραστές και πρέπει να χρησιμοποιήσουμε την επιρροή μας ακριβώς ως μεγάλοι αγοραστές φυσικού αερίου, για να μειώσουμε τις τιμές του φυσικού αερίου”, τόνισε. Υπενθύμισε άλλωστε ότι αυτό το θέμα έθεσε και ο Ιταλός πρωθυπουργός, Μάριο Ντράγκι, όταν βρέθηκε στην Ουάσιγκτον πριν από λίγες ημέρες. “Πρέπει να επιστρατεύσουμε τους διαθέσιμους πόρους μας για να διασφαλίσουμε ότι παρέχουμε επίσης στους πολίτες και στα νοικοκυριά μας πρόσθετη υποστήριξη, για να αντιμετωπίσουν τις αυξήσεις στις τιμές της ενέργειας”, πρόσθεσε ο κ. Μητσοτάκης. Ερωτηθείς πως θα αντιμετωπίσει τον Ρώσο πρόεδρο Βλαντίμιρ Πούτιν, όταν τελειώσει κάποια στιγμή ο πόλεμος, ο πρωθυπουργός απάντησε: “Αυτή είναι μία πολύ δύσκολη ερώτηση. Αυτή τη στιγμή, η προτεραιότητά μας είναι να τελειώσει ο πόλεμος, αλλά βεβαίως με όρους οι οποίοι θα είναι αποδεκτοί για την Ουκρανία. Είμαστε μία από τις πρώτες χώρες που στείλαμε όχι μόνο ανθρωπιστική αλλά και στρατιωτική βοήθεια στην Ουκρανία, αλλά νομίζω, δυστυχώς, έχουμε ακόμη πολύ δρόμο έως ότου το ζήτημα αυτό επιλυθεί.” Εν όψει και της αυριανής ομιλίας του στο Κογκρέσο, ο κ. Μητσοτάκης δήλωσε επίσης: “Το πρώτο πράγμα που θέλω να γνωρίζει ο Αμερικανικός λαός είναι ότι η Ελλάδα, ως χώρα, ""επέστρεψε"". Όπως ξέρετε περάσαμε μία πολύ επώδυνη οικονομική κρίση. Πριν από δέκα χρόνια, βρισκόμασταν ακόμη σε πρόγραμμα διάσωσης. Αυτό ήταν πολύ επώδυνο για την ελληνική κοινωνία. Αλλά από τότε που αναλάβαμε την διακυβέρνηση, η οικονομία έχει ανακάμψει.” Αναφέρθηκε στις αμερικανικές επενδύσεις και τους Αμερικανούς τουρίστες στην Ελλάδα και πρόσθεσε: “Η Ελλάδα είναι για τις Ηνωμένες Πολιτείες της Αμερικής ένας σταθερός εταίρος σε μία δύσκολη γειτονιά του κόσμου. Διαδραματίζουμε σημαντικό ρόλο στα Βαλκάνια. Έχουμε πολύ καλές σχέσεις με τη Μέση Ανατολή. Θέλουμε η Ελλάδα να είναι ένας περιφερειακός ενεργειακός κόμβος μεταφοράς αερίου, ίσως σύντομα και υδρογόνου από τη Μέση Ανατολή στην Ευρώπη. Θέλουμε λοιπόν να αξιοποιήσουμε τη σημαντική γεωπολιτική μας θέση και το γεγονός ότι είμαστε μια σταθερή και ισχυρή Δημοκρατία, μέλος της Ευρωπαϊκής Ένωσης, μέλος του ΝΑΤΟ. Επομένως, αποτελούμε έναν αξιόπιστο εταίρο για τις ΗΠΑ. Και είναι μια ευκαιρία -όταν θα μιλήσω στο Κογκρέσο- να τιμήσουμε αυτήν την ιδιαίτερη σχέση.” Ακολουθήστε το News247.gr στο Google News και μάθετε πρώτοι όλες τις ειδήσεις"	                    Βίκυ Σαμαρά
60	"Πούτιν: ""Η ανάπτυξη στρατιωτών σε Σουηδία και Φινλανδία είναι απειλή και θα απαντηθεί"""	Ο Βλαντίμιρ Πούτιν τοποθετήθηκε πάνω στο φλέγον θέμα των ημερών και προανήγγειλε ρωσική απάντηση.	                        ΚΟΣΜΟΣ	Ο Βλαντίμιρ Πούτιν	https://www.news247.gr/img/5921/9624817/154000/w660/660/putin.jpg	2022-05-16 15:49	Ο Ρώσος πρόεδρος Βλαντίμιρ Πούτιν δήλωσε τη Δευτέρα ότι η ένταξη της Φινλανδίας και της Σουηδίας στο ΝΑΤΟ δεν αποτελεί «απειλή» από μόνη της, αλλά η Μόσχα θα αντιδράσει σε μια επέκταση στρατιωτικών υποδομών στα εδάφη αυτών των χωρών, καθώς οι δύο σκανδιναβικές χώρες πλησιάζουν στην ένταξη στην Βορειοατλαντική Συμμαχία. Μια τέτοια «διεύρυνση του ΝΑΤΟ δεν αποτελεί άμεση απειλή (...) αλλά η ανάπτυξη στρατιωτικών υποδομών στα εδάφη αυτών των χωρών θα οδηγήσει φυσικά σε απάντηση», είπε ο Ρώσος πρόεδρος στη σύνοδο κορυφής του Οργανισμού της Συνθήκης Συλλογικής Ασφάλειας (CSTO). Ακολουθήστε το News247.gr στο Google News και μάθετε πρώτοι όλες τις ειδήσεις	news247
61	Σολτς: Η Ρωσία δεν έχει επιτύχει κανέναν από τους αρχικούς πολεμικούς της στόχους	"Καμία αλλαγή στη στάση του Πούτιν δεν διέκρινε ο Γερμανός καγκελάριος Σολτς κατά τη χθεσινή τηλεφωνική τους συνομιλία, χαρακτηρίζοντας ""τρελή ιδέα"" την επιθυμία του Ρώσου προέδρου να επεκτείνει τη ρωσική αυτοκρατορία του."	                        ΚΟΣΜΟΣ	Ο Γερμανός καγκελάριος Όλαφ Σολτς	https://www.news247.gr/img/4860/9630399/031000/w660/660/solts.jpg	2022-05-14 19:02	"Ο καγκελάριος Όλαφ Σολτς δηλώνει ότι δεν διέκρινε κάποια αλλαγή στάσης στον Ρώσο πρόεδρο Βλαντίμιρ Πούτιν κατά τη διάρκεια της χθεσινής τηλεφωνικής τους συνομιλίας και επαναλαμβάνει ότι απαιτείται απόσυρση των ρωσικών στρατευμάτων, ενώ τονίζει ότι η Γερμανία δεν θα λάβει καμία απόφαση, η οποία θα μπορούσε να οδηγήσει σε αντιπαράθεση ΝΑΤΟ-Ρωσίας. Σε ό,τι αφορά ενδεχόμενη επίσκεψή του στο Κίεβο, ο κ. Σολτς σημειώνει ότι θα πραγματοποιηθεί όταν θα υπάρχουν θέματα που θα πρέπει να συζητηθούν επιτόπου. ""Ένα είναι ξεκάθαρο: η Ρωσία δεν έχει επιτύχει κανέναν από τους αρχικούς πολεμικούς της στόχους: Η Ουκρανία δεν έχει κατακτηθεί, αλλά αμύνεται με μεγάλη επιδεξιότητα, θάρρος και αυτοθυσία, το ΝΑΤΟ δεν έχει αποσυρθεί - στην πραγματικότητα αύξησε τις δυνάμεις του στο ανατολικό σκέλος της Συμμαχίας και θα γίνει ακόμη ισχυρότερο όταν ενταχθούν η Φινλανδία και η Σουηδία. Επιπλέον ο ίδιος ο ρωσικός στρατός έχει υποστεί σημαντικές απώλειες"", δηλώνει ο κ. Σολτς σε συνέντευξή του στον ιστότοπο ""t-online"" και προσθέτει ότι σταδιακά θα πρέπει να γίνει σαφές στον Πούτιν ότι η μόνη διέξοδος από αυτή την κατάσταση είναι η επίτευξη συμφωνίας με την Ουκρανία. Διευκρινίζει ωστόσο ότι η συμφωνία με την Ουκρανία είναι και ο μόνος τρόπος να αρθούν οι κυρώσεις, αλλά ""αυτό δεν μπορεί να γίνει με μια υπαγορευμένη ειρήνη"" από τη Μόσχα. Απαντώντας σε ερώτηση εάν τα σύνορα της Ουκρανίας θα πρέπει να επιστρέψουν στα προ του 2014, ο καγκελάριος δηλώνει ότι η Ρωσία πρέπει να αποσύρει τα στρατεύματά της και ""για όλα τα άλλα θέματα αποφασίζει η Ουκρανία"". Μέχρι τότε, σημειώνει, η Γερμανία θα εξακολουθήσει να ενισχύει την Ουκρανία στρατιωτικά, πολιτικά και οικονομικά. Ο Όλαφ Σολτς αναφέρει ακόμη ότι κατά τη διάρκεια της τηλεφωνικής συνομιλίας που είχε την Παρασκευή με τον Βλαντίμιρ Πούτιν δεν διέκρινε αλλαγή στάσης εκ μέρους του. Τόνισε πάντως ότι και οι δύο μίλησαν απολύτως ξεκάθαρα και με ευθύτητα. Σχετικά με τον κίνδυνο να χρησιμοποιήσει πυρηνικά όπλα η Ρωσία, ο καγκελάριος επισημαίνει ότι δεν απορρίπτονται έτσι απλά οι ανησυχίες των πολιτών, αλλά δεν έχουν νόημα και οι εικασίες. ""Σε κάθε περίπτωση, δεν θα λάβουμε καμία απόφαση που θα μπορούσε να οδηγήσει σε άμεση αντιπαράθεση μεταξύ ΝΑΤΟ και Ρωσίας"", διαβεβαιώνει, ενώ κάνει λόγο και για μια ""τρελή ιδέα"" του Βλαντίμιρ Πούτιν να επεκτείνει τη ρωσική αυτοκρατορία για την οποία ο κόσμος πληρώνει τώρα υψηλό τίμημα. ""Πολλές χώρες υποφέρουν από το γεγονός ότι η Ουκρανία είναι ένας από τους βασικούς προμηθευτές σιτηρών. Πρόκειται για πραγματική πείνα - όχι μόνο για το αν υπάρχει αρκετό ηλιέλαιο στα ράφια των σούπερ-μάρκετ, όπως συμβαίνει σε εμάς"", είπε χαρακτηριστικά. Σε ό,τι αφορά το αίτημα της Ουκρανίας για ένταξη στην Ευρωπαϊκή Ένωση, ο κ. Σολτς αναφέρεται στα κριτήρια που θέτει γι' αυτό η ΕΕ και τονίζει ότι είναι σημαντικό τα κριτήρια αυτά να μην υποβαθμίζονται. Απαντώντας σε ερώτηση σχετικά με τον κίνδυνο η Γερμανία να ""παγώσει"" τον ερχόμενο χειμώνα λόγω του πολέμου και των συνεπειών του, ο καγκελάριος αναφέρεται στην προσπάθεια της κυβέρνησης να εξασφαλίσει εναλλακτικές πηγές προμήθειας ενέργειας, διευκρινίζει όμως ότι ""αυτό δεν γίνεται από τη μία μέρα στην άλλη"". Ο κ. Σολτς ερωτάται ακόμη για την κριτική που δέχεται η υπουργός Άμυνας Κριστίνε Λάμπρεχτ, μεταξύ άλλων επειδή σε πολλά ταξίδια συνοδευόταν από τον 21χρονο γιο της, και απαντά: ""Σε τρία χρόνια από τώρα, η κυρία Λάμπρεχτ θα είναι η υπουργός που φρόντισε για την αναβάθμιση των ενόπλων δυνάμεων"" της χώρας και προσθέτει με νόημα ότι ο ίδιος βρίσκεται στην πολιτική αρκετά χρόνια ώστε να γνωρίζει τους κανόνες των ΜΜΕ. Σημειώνεται ότι χθες, μετά από μία μακρά τηλεφωνική συνομιλία με τον πρόεδρο της Ρωσίας Βλαντίμιρ Πούτιν, ο Γερμανός καγκελάριος επέμεινε σε τρία σημεία, όπως έγραψε και σε ανάρτηση που πραγματοποίησε στο Twitter: ""Τρία πράγματα από τη σημερινή μακρά τηλεφωνική συνομιλία μου με τον Πούτιν: Πρέπει να υπάρξει το συντομότερο δυνατό κατάπαυση του πυρός στην Ουκρανία. Ο ισχυρισμός ότι εκεί κυβερνούν ναζί είναι λάθος. Και επισήμανα την ευθύνη της Ρωσίας για την παγκόσμια επισιτιστική κατάσταση"". Ακολουθήστε το News247.gr στο Google News και μάθετε πρώτοι όλες τις ειδήσεις"	news247
62	"Φινλανδός Πρόεδρος σε Πούτιν:  ""Θέλουμε να μπούμε στο ΝΑΤΟ"" - ""Λάθος το τέλος της ουδετερότητας"" απαντά η Μόσχα"	"Σε τηλεφωνική επικοινωνία με τον Βλαντίμιρ Πούτιν ο πρόεδρος της Φινλανδίας τον ενημέρωσε για την πρόθεση της χώρας του να ενταχθεί στο ΝΑΤΟ. Για ""λάθος"" και ""αρνητικό αντίκτυπο στις σχέσεις των δύο χωρών"" έκανε λόγο ο ρώσος πρόεδρος."	                        ΚΟΣΜΟΣ	Ο πρόεδρος της Φινλανδίας Σάουλι Νιινίστο με τον Βλαντίμιρ Πούτιν σε συνάντησή τους το 2019.	https://www.news247.gr/img/4765/9630222/748000/w660/660/putin-niinisto.jpg	2022-05-14 14:57	"Ο πρόεδρος της Φινλανδίας Σάουλι Νιινίστο κάλεσε σήμερα τον Ρώσο ομόλογό του Βλαντίμιρ Πούτιν και είχαν τηλεφωνική συνομιλία σχετικά με την επικείμενη υποψηφιότητα της σκανδιναβικής χώρας για να ενταχθεί στο ΝΑΤΟ, κάτι στο οποίο αντιτίθεται η Μόσχα, ανακοίνωσε το Ελσίνκι. «Η συνομιλία υπήρξε άμεση και χωρίς περιστροφές και διεξήχθη χωρίς εκνευρισμό. Θεωρήθηκε σημαντικό να αποφευχθούν οι εντάσεις», αναφέρει ο αρχηγός του φινλανδικού κράτους σε ανακοίνωση που εκδόθηκε από την προεδρία. Υπενθυμίζεται πως ανακοίνωση της υποψηφιότητας του Ελσίνκι για ένταξη στο ΝΑΤΟ, κάτι που βλέπει πολύ αρνητικά η Μόσχα, αναμένεται αύριο, Κυριακή. Τι απάντησε ο Πούτιν Σύμφωνα με ανακοίνωση που εκδόθηκε από το Κρεμλίνο, ο Ρώσος Πρόεδρος, κατά τη διάρκεια της τηλεφωνικής επικοινωνίας δήλωσε πως ""το τέλος της στρατιωτικής ουδετερότητας της Φινλανδίας θα ήταν ένα λάθος"" «Ο Βλαντίμιρ Πούτιν υπογράμμισε πως το τέλος της παραδοσιακής πολιτικής της στρατιωτικής ουδετερότητας θα ήταν ένα λάθος, εφόσον δεν υπάρχει καμιά απειλή για την ασφάλεια της Φινλανδίας», αναφέρεται στην ανακοίνωση. «Μια τέτοια αλλαγή του πολιτικού προσανατολισμού της χώρας μπορεί να έχει αρνητικό αντίκτυπο στις ρωσοφινλανδικές σχέσεις, οι οποίες για χρόνια αναπτύσσονταν μέσα σε πνεύμα καλής γειτονίας και συνεργασίας μεταξύ εταίρων, όντας αμοιβαία επωφελείς», αναφέρει στην ανακοίνωσή του το Κρεμλίνο. Κατά την ίδια πηγή, οι δύο ηγέτες αναφέρθηκαν επίσης στην κατάσταση στην Ουκρανία, όπου από τις 24 Φεβρουαρίου η Ρωσία διεξάγει επίθεση. Ο Πούτιν ενημέρωσε τον φινλανδό ομόλογό του για «την κατάσταση των ρωσοουκρανικών συνομιλιών, οι οποίες έχουν πρακτικά διακοπεί από το Κίεβο, το οποίο δεν εκδηλώνει κανένα ενδιαφέρον για εποικοδομητικό και σοβαρό διάλογο», σύμφωνα με την ίδια πηγή. Έκλεισε το ρεύμα στην Φινλανδία Νωρίτερα το Σάββατο ανακοινώθηκε πως οι εξαγωγές ηλεκτρικού ρεύματος από τη Ρωσία στην Φινλανδία σταμάτησαν κατά τη διάρκεια της νύχτας της Παρασκευής έπειτα από ανακοίνωση προς αυτήν την κατεύθυνση ρωσικού παρόχου, δήλωσε στο AFP αξιωματούχος του φορέα διαχείρισης του φινλανδικού δικτύου ηλεκτροδότησης. Η επιχείρηση που είναι υπεύθυνη για τις πωλήσεις ρωσικού ηλεκτρικού ρεύματος στην Φινλανδία, η RAO Nordic, είχε ανακοινώσει χθες την πρόθεσή της να σταματήσει τις παραδόσεις της τα μεσάνυχτα, επικαλούμενη ληξιπρόθεσμες οφειλές, την ώρα που η Φινλανδία ετοιμάζεται να ανακοινώσει την υποψηφιότητά της για ένταξη στο NATO. Η αντίδραση της Φινλανδίας Η διαχειρίστρια του δικτύου ηλεκτροδότησης στη Φινλανδία εμφανίζεται καθησυχαστική, σύμφωνα με το Euronews, διευκρινίζοντας ότι δεν θα παρουσιαστεί πρόβλημα με την αναστολή εισαγωγής ηλεκτρικής ενέργειας από τη Ρωσία. «Ήμασταν προετοιμασμένοι για κάτι τέτοιο και δεν θα είναι δύσκολο. Μπορούμε να το διαχειριστούμε, με λίγο περισσότερες εισαγωγές από τη Σουηδία και τη Νορβηγία», δήλωσε ο Τίμο Καουκόνεν, στέλεχος της διαχειρίστριας εταιρείας Fingrid. Σύμφωνα με τη Fingrid, το ηλεκτρικό ρεύμα που εισάγεται σήμερα από τη Ρωσία καλύπτει περίπου το 10% της συνολικής κατανάλωσης της χώρας. Η εισαγόμενη ποσότητα θα μπορούσε να καλυφθεί με εισαγωγές από τη Σουηδία και, εν μέρει, από την εγχώρια παραγωγή. Η φιλανδική εταιρεία εξήγησε ότι η Nord Pool, το πανευρωπαϊκό χρηματιστήριο ενέργειας, δεν έχει πληρώσει τη RAO από τις 6 Μαΐου για το ηλεκτρικό ρεύμα που αγόρασε από τη ρωσική υπηρεσία κοινής ωφέλειας. «Η Nord Pool είναι αυτή που τους πληρώνει. Η Fingrid δεν συμμετέχει σε αυτό το εμπόριο ηλεκτρικής ενέργειας, εμείς παρέχουμε τις συνδέσεις μεταφοράς από τη Ρωσία στη Φινλανδία», είπε στο πρακτορείο Reuters ο Ρέιμα Παϊβίνεν, ο αντιπρόεδρος της Fingrid. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
63	"Ζελένσκι κατά Μακρόν: ""Δεν είναι σωστό να κάνει παραχωρήσεις στη Ρωσία"""	"Για ""διπλωματικές παραχωρήσεις"" προκειμένου να τελειώσει ο πόλεμος, κατηγόρησε ο Ουκρανός πρόεδρος τον Γάλλο ομόλογό του. Η απάντηση του Ελιζέ. "	                        ΚΟΣΜΟΣ	Ο Βλαντίμιρ Πούτιν και ο Εμανουέλ Μακρόν	https://www.news247.gr/img/9096/9608849/432000/w660/660/putin-macron.jpg	2022-05-13 21:27	"Ο Εμανουέλ Μακρόν προσπαθεί ""μάταια"" να κάνει διάλογο με τον Ρώσο ομόλογό του Βλαντίμιρ Πούτιν, εκτίμησε ο Ουκρανός πρόεδρος Βολοντίμιρ Ζελένσκι κρίνοντας ότι ""δεν είναι σωστό"" ο Γάλλος πρόεδρος να είναι έτοιμος, σύμφωνα με τον Ζελένσκι, να ""κάνει διπλωματικές παραχωρήσεις"" στη Ρωσία. ""Δεν πρέπει να αναζητούμε μια διέξοδο για τη Ρωσία και ο Μακρόν το κάνει εις μάτην"", δήλωσε ο Ζελένσκι το βράδυ της Πέμπτης στο ιταλικό τηλεοπτικό δίκτυο RAI1, σύμφωνα με εικόνες που μεταδόθηκαν την Παρασκευή (13/05) στο κανάλι του στο Telegram. ""Ξέρω ότι ήθελε να έχει αποτελέσματα στη διαμεσολάβηση μεταξύ της Ρωσίας και της Ουκρανίας, αλλά δεν τα είχε"", παρατήρησε. ""Μέχρις ότου η ίδια η Ρωσία θελήσει και καταλάβει ότι έχει ανάγκη (το τέλος του πολέμου) δεν θα αναζητήσει καμιά διέξοδο"", πρόσθεσε ο Ουκρανός πρόεδρος. Ο Μακρόν είχε δηλώσει τη Δευτέρα ότι, για να τεθεί τέλος στον πόλεμο που διεξάγει στην Ουκρανία ο ρωσικός στρατός, η ειρήνη θα πρέπει να οικοδομείται χωρίς να ""ταπεινώνεται"" η Ρωσία. Για τον Ζελένσκι ωστόσο, ""ο Μακρόν δεν χρειάζεται να κάνει διπλωματικές παραχωρήσεις (στη Ρωσία) τώρα"". Ο Ουκρανός πρόεδρος έκρινε ότι το διάβημα αυτό ""δεν είναι πολύ σωστό"", για να επιτρέψει, κατά τη γνώμη του, στον Πούτιν να ""σώσει την υπόληψη"" του, τη στιγμή που οι Ρώσοι συνεχίζουν να προσπαθούν να πάρουν τον έλεγχο του νότιου και του ανατολικού τμήματος της Ουκρανίας. Ο Ζελένσκι επανέλαβε ωστόσο ακόμη μία φορά την επιθυμία του να συναντηθεί με τον Βλαντίμιρ Πούτιν, ""αλλά μόνο με αυτόν, χωρίς κανένα μεσολαβητή"". ""Και με μια προσέγγιση διαλόγου, όχι απευθύνοντας τελεσίγραφα"", διευκρίνισε. Η απάντηση του Ελιζέ ""Ο πρόεδρος της Δημοκρατίας δεν συζήτησε με τον Βλαντίμιρ Πούτιν ποτέ και τίποτα χωρίς τη σύμφωνη γνώμη του προέδρου Ζελένσκι. Έλεγε πάντα ότι οι Ουκρανοί είναι αυτοί που αποφασίζουν τους όρους της διαπραγμάτευσής τους με τους Ρώσους"", υπεραμύνθηκε από την πλευρά του σήμερα το Ελιζέ. Έπειτα από αρκετές συνόδους διαπραγματεύσεων μεταξύ του Κιέβου και της Μόσχας τον Μάρτιο, οι συνομιλίες σταμάτησαν έκτοτε, καθώς οι θέσεις των δυο πλευρών απείχαν μακράν. ""Σήμερα, ο διάλογος (με τη Μόσχα) πρέπει να είναι πραγματιστικός"", πρόσθεσε η γαλλική προεδρία. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
64	Τηλεφωνική επικοινωνία Σολτς - Πούτιν: Κατάπαυση του πυρός ζήτησε και πάλι ο γερμανός καγκελάριος	Νέα τηλεφωνική συνομιλία μεταξύ Όλαφ Σολτς και Βλαντίμιρ Πούτιν. Τα τρία σημεία στα οποία επέμεινε ο γερμανός καγκελάριος.	                        ΚΟΣΜΟΣ	Όλαφ Σολτς και Βλαντίμιρ Πούτιν	https://www.news247.gr/img/1323/9629409/383000/w660/660/putin-solts.jpg	2022-05-13 16:37	Ο καγκελάριος Όλαφ Σολτς είχε νωρίτερα σήμερα μακρά τηλεφωνική συνομιλία με τον πρόεδρο της Ρωσίας Βλαντίμιρ Πούτιν, στη διάρκεια της οποίας ζήτησε εκ νέου άμεση κατάπαυση του πυρός στην Ουκρανία. Σε ανάρτησή του στο Twitter, ο καγκελάριος αναφέρει: «Τρία πράγματα από τη σημερινή μακρά τηλεφωνική συνομιλία μου με τον Πούτιν: Πρέπει να υπάρξει το συντομότερο δυνατό κατάπαυση του πυρός στην Ουκρανία. Ο ισχυρισμός ότι εκεί κυβερνούν ναζί είναι λάθος. Και επισήμανα την ευθύνη της Ρωσίας για την παγκόσμια επισιτιστική κατάσταση».  Ο κ. Σολτς είχε προαναγγείλει την επικοινωνία με τον ρώσο πρόεδρο νωρίτερα σήμερα, όταν συμμετείχε στη συνεδρίαση της Επιτροπής 'Άμυνας του Ομοσπονδιακου Κοινοβουλίου. «Φυσικά, κάποια στιγμή θα πρέπει να φτάσουμε στο σημείο που θα πρέπει να υπάρξουν και πάλι διπλωματικές πρωτοβουλίες», δήλωσε και πρόσθεσε ότι στόχος είναι «να βρεθεί μια διέξοδος από αυτόν τον τρομερό πόλεμο με τους τρομερούς αριθμούς θυμάτων, τις καταστροφές και όλη τη ματαιότητα που φέρνει ο πόλεμος μαζί του». Ακολουθήστε το News247.gr στο Google News και μάθετε πρώτοι όλες τις ειδήσεις	news247
65	Τηλεφωνική επικοινωνία Πούτιν-Σολτς με αιχμές κατά του Κιέβου	"Σε τηλεφωνική επικοινωνία του Βλαντίμιρ Πούτιν με τον Όλαφ Σολτς, ο Ρώσος πρόεδρος κατηγορεί το Κίεβο για ""παρεμπόδιση"" των συνομιλιών."	                        ΚΟΣΜΟΣ	Ο Βλαντίμιρ Πούτιν	https://www.news247.gr/img/8601/9606903/089000/w660/660/vladimir_putin.jpg	2022-05-13 14:42	"Ο Ρώσος πρόεδρος Βλαντίμιρ Πούτιν και ο Γερμανός καγκελάριος Όλαφ Σολτς συζήτησαν για την Ουκρανία σε τηλεφωνική τους επικοινωνία σήμερα, όπως ανακοίνωσε το Κρεμλίνο. Ο Πούτιν δήλωσε στον Σολτς ότι η πρόοδος στις διαπραγματεύσεις για τερματισμό της σύρραξης «ουσιαστικά παρεμποδίζεται από το Κίεβο», σύμφωνα με το Κρεμλίνο, που δήλωσε ότι οι επαφές μεταξύ της Ρωσίας και της Γερμανίας θα συνεχιστούν σε διάφορα επίπεδα. Ευθείες απειλές Πούτιν κατά της ελίτ της Δύσης - ""Θυσιάζουν τον υπόλοιπο κόσμο"" Απειλών συνέχεια από την πλευρά της Ρωσίας και του προέδρου της χώρας Βλαντίμιρ Πούτιν, μετά και την πιθανή ένταξη της Φινλανδίας στο NATO, την οποία η Μόσχα εξακολουθεί να βλέπει μόνο ως απειλή. Μετά τις δηλώσεις του εκπροσώπου του Κρεμλίνου Ντμίτρι Πεσκόφ πως ""διεύρυνση του NATO και η προσέγγιση της Συμμαχίας στα σύνορά μας δεν καθιστά τον κόσμο και την ήπειρό μας πιο σταθερό και πιο ασφαλή"", απαντώντας ""σίγουρα"", σε ερώτηση για το αν η Ρωσία θα θεωρούσε απειλή ενδεχόμενη ένταξη της Φινλανδίας στην Ατλαντική Συμμαχία, ο Ρώσος πρόεδρος κατά τη διάρκεια συνάντησης για οικονομικά ζητήματα αναφέρθηκε στις κυρώσεις που επιβλήθηκαν στη Ρωσία από τη Δύση και που ""προκαλούν"", σύμφωνα με τον ίδιο, παγκόσμια κρίση. ""Οι συντάκτες τους, καθοδηγούμενοι από κοντόφθαλμες, διογκωμένες πολιτικές φιλοδοξίες, τη ρωσοφοβία, έπληξαν σε μεγαλύτερο βαθμό τα δικά τους εθνικά συμφέροντα, τις δικές τους οικονομίες, την ευημερία των πολιτών τους. Αυτό το βλέπουμε, πρώτα απ 'όλα, σε μια απότομη αύξηση του πληθωρισμού στην Ευρώπη"", ανέφερε αρχικά ο Πούτιν. Σύμφωνα με τον Ρώσο ηγέτη, η συνέχιση της ""εμμονής με τις κυρώσεις"" της Δύσης θα οδηγήσει αναπόφευκτα στις ""πιο δύσκολες, δυσεπίλυτες συνέπειες"" για την Ευρωπαϊκή Ένωση καθώς και για τις φτωχότερες χώρες του κόσμου. ""Η ευθύνη για αυτό βαρύνει εξ ολοκλήρου τις ελίτ των δυτικών χωρών, οι οποίες είναι έτοιμες να θυσιάσουν τον υπόλοιπο κόσμο για να διατηρήσουν την παγκόσμια κυριαρχία τους"", είπε χαρακτηριστικά, σύμφωνα με το CNN. Ο Πούτιν πρόσθεσε ότι η Ρωσία αντιμετωπίζει τις εξωτερικές προκλήσεις που προκαλούνται από τις δυτικές κυρώσεις και ο πληθωρισμός στη χώρα επιβραδύνεται. ""Η εβδομαδιαία αύξηση των τιμών έχει ήδη πέσει στο 0,1% - αυτό είναι ήδη κοντά στον εβδομαδιαίο ρυθμό ανάπτυξης που αντιστοιχεί στον στόχο πληθωρισμού της Τράπεζας της Ρωσίας"", ισχυρίστηκε. ""Πιθανή σύγκρουση Ρωσίας-ΝΑΤΟ με κίνδυνο πυρηνικού πολέμου"" Ένας από τους στενότερους συμμάχους του Βλαντίμιρ Πούτιν προειδοποίησε σήμερα τη Δύση ότι η αυξανόμενη στρατιωτική υποστήριξη που χορηγείται στην Ουκρανία από τις ΗΠΑ και τους συμμάχους τους υπάρχει κίνδυνος να προκαλέσει σύγκρουση ανάμεσα στη Ρωσία και τη στρατιωτική συμμαχία του ΝΑΤΟ. Ο πρώην πρόεδρος της Ρωσίας Ντμίτρι Μεντβέντεφ, ο οποίος είναι τώρα αντιπρόεδρος του Συμβουλίου Ασφαλείας της χώρας, δήλωσε πως μια τέτοια σύγκρουση με το ΝΑΤΟ εμπεριέχει πάντα τον κίνδυνο να μετατραπεί σε πυρηνικό πόλεμο. ""Το γεγονός ότι χώρες του ΝΑΤΟ διοχετεύουν όπλα στην Ουκρανία, εκπαιδεύουν στρατεύματα για να χρησιμοποιούν δυτικό εξοπλισμό, στέλνουν μισθοφόρους, καθώς και οι ασκήσεις χωρών της Συμμαχίας κοντά στα σύνορά μας αυξάνουν την πιθανότητα μιας άμεσης και ανοικτής σύγκρουσης ανάμεσα στο ΝΑΤΟ και τη Ρωσία"", αναφέρει ο Μεντβέντεφ σε καταχώρισή του στην εφαρμογή Telegram. ""Μια τέτοια σύγκρουση εμπεριέχει πάντα τον κίνδυνο να μετατραπεί σε πλήρη πυρηνικό πόλεμο"", δήλωσε ο Μεντβέντεφ. ""Αυτό θα ήταν ένα καταστροφικό σενάριο για όλους"". Η Ρωσία και οι ΗΠΑ είναι με διαφορά οι μεγαλύτερες πυρηνικές δυνάμεις στον κόσμο. Όπως αναφέρει το ΑΠΕ-ΜΠΕ, η Ρωσία διαθέτει 6.257 πυρηνικές κεφαλές ενώ οι τρεις πυρηνικές δυνάμεις του ΝΑΤΟ -οι ΗΠΑ, το Ηνωμένο Βασίλειο και η Γαλλία- έχουν μαζί 6.065 πυρηνικές κεφαλές, σύμφωνα με τον οργανισμό Arms Control Association που έχει την έδρα του στην Ουάσινγκτον. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
66	Ουκρανία: Κλιμακώνονται οι επιθέσεις στο Ντονμπάς - Νέες συνομιλίες για την απομάκρυνση μαχητών από το Αζοφστάλ	Την καταγραφή εδαφικών κερδών στην ανατολική Ουκρανία και ιδιαίτερα στο Ντονμπάς, ανακοίνωσαν οι ρωσικές δυνάμεις, με τις επιθέσεις να κλιμακώνονται. Νέος γύρος συνομιλιών για την απομάκρυνση Ουκρανών μαχητών από το Αζοφστάλ.	                        ΚΟΣΜΟΣ	Βομβαρδισμοί στο Ντονέτσκ	https://www.news247.gr/img/710/9628881/772000/w660/660/oukrania.jpg	2022-05-13 07:31	Για 79η ημέρα συνεχίζεται το σφυροκόπημα των ρωσικών δυνάμεων στην Ουκρανία, με τις ρωσικές δυνάμεις να κλιμακώνουν τις επιθέσεις τους ανατολικά της χώρας και ιδιαίτερα, στο Ντονμπάς. Το γενικό επιτελείο της Ρωσίας ανακοίνωσε την Πέμπτη ότι έχουν καταγραφεί κάποια εδαφικά κέρδη στην ανατολική Ουκρανία. Η προστασία των αυτοανακηρυγμένων Λαϊκών Δημοκρατιών στην ανατολική Ουκρανία ήταν ανάμεσα στους λόγους που επικαλέστηκε το Κρεμλίνο όταν προχώρησε στην εισβολή στην Ουκρανία, την 24η Φεβρουαρίου. Ο Βλαντίμιρ Πούτιν τις αναγνώρισε ως αυτόνομες κρατικές οντότητες εξοργίζοντας το Κίεβο. «Ο εχθρός συνεχίζει τις επιθέσεις του στην ανατολική ζώνη επιχειρήσεων με σκοπό να πάρει τον πλήρη έλεγχο των περιφερειών του Ντανιέτσκ, του Λουγκάνσκ και της Χερσώνας και να διατηρήσει τον χερσαίο διάδρομο προς την προσωρινά κατεχόμενη Κριμαία», κατά το ουκρανικό επιτελείο. Σύμφωνα με την ενημέρωση που δημοσιοποίησε, οι ρωσικές επιθέσεις επικεντρώνονται στις πόλεις Σεβεροντονιέτσκ, Λίμαν, Μπαχμούτ, Αβντιίβκα και Κουράχοβα, όπως και στη Ρουμπίζνε, το μεγαλύτερο μέρος της οποίας έχει πλέον καταληφθεί από τα ρωσικά στρατεύματα. Το ουκρανικό γενικό επιτελείο διαβεβαίωσε ότι οι δυνάμεις του κατέστρεψαν πλωτές γέφυρες που πόντισαν οι ρωσικές δυνάμεις για να φθάσουν στη Λίμαν κατά μήκος του ποταμού Σιβέρσκι Ντονέτς. Παράλληλα, ενισχύονται οι ρωσικές δυνάμεις στο μέτωπο γύρω από την πόλη Σλοβιάνσκ. Περίπου 300 ρωσικά στρατιωτικά οχήματα αναπτύχθηκαν εκεί, κατά τους ουκρανούς επιτελείς. Χτυπήθηκε διυλιστήριο από ρωσικούς πυραύλους στην Κρεμεντσούκ Η ουκρανική βιομηχανική πόλη Κρεμεντσούκ (κεντρικά) βομβαρδίστηκε με πυραύλους από τον στρατό της Ρωσίας, ανακοίνωσαν οι τοπικές στρατιωτικές αρχές. Ανάμεσα στους στόχους που επλήγησαν ήταν διυλιστήριο, ανέφερε ο διοικητής των ουκρανικών δυνάμεων στην περιοχή, ο Ντμίτρο Λούνιν, σύμφωνα με το πρακτορείο ειδήσεων UNIAN. Έκανε λόγο για τη μεγαλύτερη επίθεση στην πόλη αφότου άρχισε η ρωσική εισβολή στην Ουκρανία, πριν από δυόμισι μήνες. Διαβεβαίωσε ωστόσο ότι δεν έχουν αναφερθεί τραυματισμοί. «Εκδηλώθηκε πυρκαγιά» και αναπτύχθηκε η πυροσβεστική, σύμφωνα με τον διοικητή, ο οποίος αναφέρθηκε σε πλήγματα με τουλάχιστον 12 πυραύλους άγνωστου τύπου. Οι πληροφορίες αυτές είναι αδύνατον να επιβεβαιωθούν με ανεξάρτητο τρόπο. Τουλάχιστον πέντε άμαχοι νεκροί στις μάχες στο Ντανιέτσκ Τουλάχιστον πέντε άμαχοι σκοτώθηκαν κατά τη διάρκεια σφοδρών εχθροπραξιών ανάμεσα σε ρωσικές και ουκρανικές δυνάμεις στην περιφέρεια Ντανιέτσκ, ανέφεραν χθες Πέμπτη ουκρανικές πηγές. Η περιφερειακή αυτοδιοίκηση έκανε λόγο μέσω της πλατφόρμας Telegram για τέσσερις νεκρούς στις πόλεις Νοβοσέλιφκα, Αβντιίβκα και Λίμαν. Ακόμη ένας άμαχος σκοτώθηκε στην Γιάσουναβατα, πόλη υπό τον έλεγχο των φιλορώσων αυτονομιστών, ανέφεραν ΜΜΕ. Οι πληροφορίες αυτές είναι αδύνατον να επαληθευτούν με ανεξάρτητο τρόπο. Κατά τον ΟΗΕ, ο αριθμός των αμάχων που έχουν χάσει τη ζωή τους από την έναρξη του πολέμου την 24η Φεβρουαρίου έχει φθάσει τους τουλάχιστον 3.500. Ωστόσο, ο Οργανισμός προεξοφλεί πως στην πραγματικότητα, ο απολογισμός των θυμάτων μεταξύ των αμάχων είναι πολύ βαρύτερος. Συνομιλίες για την απομάκρυνση των πολιορκημένων Ουκρανών στρατιωτικών από το Αζοφστάλ Η κυβέρνηση της Ουκρανίας ανακοίνωσε ότι άρχισε νέος γύρος συνομιλιών με σκοπό να διασωθούν οι στρατιωτικοί που είναι παγιδευμένοι στη χαλυβουργία Αζοφστάλ της Μαριούπολης. «Αρχίσαμε νέο γύρο διαπραγματεύσεων», διαβεβαίωσε η αντιπρόεδρος της ουκρανικής κυβέρνησης, η Ιρίνα Βέρεστσουκ, σύμφωνα με την εφημερίδα Ουκραΐνσκα Πράντα. Σύμφωνα με την ίδια, δόθηκε οδηγία να διαπραγματευθούν με τη ρωσική πλευρά ο ΟΗΕ και η Διεθνής Επιτροπή του Ερυθρού Σταυρού, ενώ μεσολαβητικό ρόλο έχει αναλάβει η Τουρκία. «Θα θέλαμε να υπογραφτεί συμφωνία για το πώς θα προχωρήσει η απομάκρυνσή τους από την Αζοφστάλ — είμαστε έτοιμοι να την υπογράψουμε», τόνισε η κυρία Βέρεστσουκ. Σκοπός είναι η εκκένωση να γίνει κατά στάδια, εξήγησε. Η πρώτη προτεραιότητα είναι να διασωθούν 38 στρατιωτικοί που έχουν τραυματιστεί πιο σοβαρά, πρόσθεσε. Αφού συμβεί αυτό «θα κάνουμε περαιτέρω κινήσεις», υποσχέθηκε, λέγοντας ότι το Κίεβο είναι διατεθειμένο να προχωρήσει σε ανταλλαγή ρώσων αιχμαλώτων πολέμου με τους τραυματίες. Ως τώρα, η Ρωσία αρνείται να επιτρέψει την απομάκρυνση οποιουδήποτε στρατιωτικού βρίσκεται στο γιγάντιο εργοστάσιο της Μαριούπολης, απαιτώντας οι Ουκρανοί και οι ξένοι μισθοφόροι να παραδοθούν. Ακολουθήστε το News247.gr στο Google News και μάθετε πρώτοι όλες τις ειδήσεις	news247
67	"Πούτιν: Ευθείες απειλές κατά της ελίτ της Δύσης - ""Θυσιάζουν τον υπόλοιπο κόσμο"""	Για δύσκολες και δυσεπίλυτες συνέπειες εάν συνεχιστεί η εμμονή της Δύσης με τις κυρώσεις εναντίον της Ρωσίας έκανε λόγο ο Ρώσος πρόεδρος Βλαντίμιρ Πούτιν, απειλώντας ευθέως τη δυτική ελίτ. 	                        ΚΟΣΜΟΣ	Ο Ρώσος πρόεδρος Βλαντίμιρ Πούτιν	https://www.news247.gr/img/3947/9628443/366000/w660/660/putin.jpg	2022-05-12 17:59	"Απειλών συνέχεια από την πλευρά της Ρωσίας και του προέδρου της χώρας Βλαντίμιρ Πούτιν, μετά και την πιθανή ένταξη της Φινλανδίας στο NATO, την οποία η Μόσχα εξακολουθεί να βλέπει μόνο ως απειλή. Μετά τις δηλώσεις του εκπροσώπου του Κρεμλίνου Ντμίτρι Πεσκόφ πως ""διεύρυνση του NATO και η προσέγγιση της Συμμαχίας στα σύνορά μας δεν καθιστά τον κόσμο και την ήπειρό μας πιο σταθερό και πιο ασφαλή"", απαντώντας ""σίγουρα"", σε ερώτηση για το αν η Ρωσία θα θεωρούσε απειλή ενδεχόμενη ένταξη της Φινλανδίας στην Ατλαντική Συμμαχία, ο Ρώσος πρόεδρος κατά τη διάρκεια συνάντησης για οικονομικά ζητήματα αναφέρθηκε στις κυρώσεις που επιβλήθηκαν στη Ρωσία από τη Δύση και που ""προκαλούν"", σύμφωνα με τον ίδιο, παγκόσμια κρίση. ""Οι συντάκτες τους, καθοδηγούμενοι από κοντόφθαλμες, διογκωμένες πολιτικές φιλοδοξίες, τη ρωσοφοβία, έπληξαν σε μεγαλύτερο βαθμό τα δικά τους εθνικά συμφέροντα, τις δικές τους οικονομίες, την ευημερία των πολιτών τους. Αυτό το βλέπουμε, πρώτα απ 'όλα, σε μια απότομη αύξηση του πληθωρισμού στην Ευρώπη"", ανέφερε αρχικά ο Πούτιν. Σύμφωνα με τον Ρώσο ηγέτη, η συνέχιση της ""εμμονής με τις κυρώσεις"" της Δύσης θα οδηγήσει αναπόφευκτα στις ""πιο δύσκολες, δυσεπίλυτες συνέπειες"" για την Ευρωπαϊκή Ένωση καθώς και για τις φτωχότερες χώρες του κόσμου. ""Η ευθύνη για αυτό βαρύνει εξ ολοκλήρου τις ελίτ των δυτικών χωρών, οι οποίες είναι έτοιμες να θυσιάσουν τον υπόλοιπο κόσμο για να διατηρήσουν την παγκόσμια κυριαρχία τους"", είπε χαρακτηριστικά, σύμφωνα με το CNN. Ο Πούτιν πρόσθεσε ότι η Ρωσία αντιμετωπίζει τις εξωτερικές προκλήσεις που προκαλούνται από τις δυτικές κυρώσεις και ο πληθωρισμός στη χώρα επιβραδύνεται. ""Η εβδομαδιαία αύξηση των τιμών έχει ήδη πέσει στο 0,1% - αυτό είναι ήδη κοντά στον εβδομαδιαίο ρυθμό ανάπτυξης που αντιστοιχεί στον στόχο πληθωρισμού της Τράπεζας της Ρωσίας"", ισχυρίστηκε. ""Πιθανή σύγκρουση Ρωσίας-ΝΑΤΟ με κίνδυνο πυρηνικού πολέμου"" Ένας από τους στενότερους συμμάχους του Βλαντίμιρ Πούτιν προειδοποίησε σήμερα τη Δύση ότι η αυξανόμενη στρατιωτική υποστήριξη που χορηγείται στην Ουκρανία από τις ΗΠΑ και τους συμμάχους τους υπάρχει κίνδυνος να προκαλέσει σύγκρουση ανάμεσα στη Ρωσία και τη στρατιωτική συμμαχία του ΝΑΤΟ. Ο πρώην πρόεδρος της Ρωσίας Ντμίτρι Μεντβέντεφ, ο οποίος είναι τώρα αντιπρόεδρος του Συμβουλίου Ασφαλείας της χώρας, δήλωσε πως μια τέτοια σύγκρουση με το ΝΑΤΟ εμπεριέχει πάντα τον κίνδυνο να μετατραπεί σε πυρηνικό πόλεμο. ""Το γεγονός ότι χώρες του ΝΑΤΟ διοχετεύουν όπλα στην Ουκρανία, εκπαιδεύουν στρατεύματα για να χρησιμοποιούν δυτικό εξοπλισμό, στέλνουν μισθοφόρους, καθώς και οι ασκήσεις χωρών της Συμμαχίας κοντά στα σύνορά μας αυξάνουν την πιθανότητα μιας άμεσης και ανοικτής σύγκρουσης ανάμεσα στο ΝΑΤΟ και τη Ρωσία"", αναφέρει ο Μεντβέντεφ σε καταχώρισή του στην εφαρμογή Telegram. ""Μια τέτοια σύγκρουση εμπεριέχει πάντα τον κίνδυνο να μετατραπεί σε πλήρη πυρηνικό πόλεμο"", δήλωσε ο Μεντβέντεφ. ""Αυτό θα ήταν ένα καταστροφικό σενάριο για όλους"". Η Ρωσία και οι ΗΠΑ είναι με διαφορά οι μεγαλύτερες πυρηνικές δυνάμεις στον κόσμο. Όπως αναφέρει το ΑΠΕ-ΜΠΕ, η Ρωσία διαθέτει 6.257 πυρηνικές κεφαλές ενώ οι τρεις πυρηνικές δυνάμεις του ΝΑΤΟ -οι ΗΠΑ, το Ηνωμένο Βασίλειο και η Γαλλία- έχουν μαζί 6.065 πυρηνικές κεφαλές, σύμφωνα με τον οργανισμό Arms Control Association που έχει την έδρα του στην Ουάσινγκτον. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
68	Κομισιόν: Η πληρωμή του ρωσικού αερίου σε ρούβλια παραβιάζει τις κυρώσεις κατά της Ρωσίας	Την πάγια θέση της ότι το διάταγμα Πούτιν για πληρωμές σε ρούβλια για το ρωσικό φυσικό αέριο αποτελεί παραβίαση των ευρωπαϊκών κυρώσεων κατά της Ρωσίας, επανέλαβε η Ευρωπαϊκή Επιτροπή.	                        ΚΟΣΜΟΣ	Εργοστάσιο της Gazprom	https://www.news247.gr/img/8892/9618593/443000/w660/660/gazprom.jpg	2022-05-12 17:59	Την πάγια θέση της ότι το διάταγμα Πούτιν για πληρωμές σε ρούβλια για το ρωσικό φυσικό αέριο αποτελεί παραβίαση των ευρωπαϊκών κυρώσεων κατά της Ρωσίας, επανέλαβε σήμερα η Ευρωπαϊκή Επιτροπή. Κληθείς να σχολιάσει τη δήλωση του Ιταλού πρωθυπουργού, Μάριο Ντράγκι, ότι δεν αποτελεί παραβίαση των κυρώσεων η πληρωμή του ρωσικού φυσικού αερίου σε ρούβλια, η απάντηση της Ευρωπαϊκής Επιτροπής ήταν «δεν σχολιάζουμε δηλώσεις». Σύμφωνα με τον εκπρόσωπο της Επιτροπής, αρμόδιο για θέματα ενέργειας, Τιμ Μακ Φέρσον, «η θέση της Επιτροπής για το ρωσικό διάταγμα και το μηχανισμό πληρωμής που προτείνεται παραμένει η ίδια. Η Κεντρική Τράπεζα της Ρωσίας έχει υποστεί κυρώσεις και η χρήση της μεθόδου που προτείνει το Κρεμλίνο, όπως έχει επισημανθεί πολλές φορές, αποτελεί παραβίαση των κυρώσεων». Αυτό είναι κάτι το οποίο έχει δηλώσει ξεκάθαρα η Πρόεδρος της Επιτροπής, Ούρσουλα φον ντερ Λάιεν και η Επίτροπος Ενέργειας, Κάντρι Σίμσον, επανέλαβε ο Τιμ Μακ Φέρσον, σημειώνοντας ότι η Επιτροπή, σε συνεργασία με τη νομική υπηρεσία του Συμβουλίου και σε συνεχή επαφή με τα κράτη-μέλη, θα παρουσιάσει λεπτομερείς κατευθύνσεις σχετικά με τον τρόπο πληρωμής του φυσικού αερίου. Όπως μεταδίδει το ΑΠΕ-ΜΠΕ, ο ίδιος εκπρόσωπος ανέφερε, τέλος, ότι η Κομισιόν μελετά τις πρόσθετες λεπτομέρειες σχετικά με την εφαρμογή του διατάγματος που έστειλε η Gazprom με επιστολή της στους πελάτες της. Ακολουθήστε το News247.gr στο Google News και μάθετε πρώτοι όλες τις ειδήσεις	news247
69	Στέιτ Ντιπάρτμεντ: Απαραίτητη σύμμαχος η Ελλάδα για την ασφάλεια της νότιας πτέρυγας του ΝΑΤΟ	Με αφορμή την επίσκεψη του Κυριάκου Μητσοτάκη στην Ουάσιγκτον, η υφυπουργός Εξωτερικών των ΗΠΑ, υπογράμμισε πως η κυριαρχία και η εδαφική ακεραιότητα όλων των χωρών πρέπει να γίνονται σεβαστές.	                        ΚΟΣΜΟΣ	Στέιτ Ντιπάρτμεντ	https://www.news247.gr/img/7341/7684459/984000/w660/660/statedepartment.jpg	2022-05-12 11:39	Τον καθοριστικό ρόλο που διαδραματίζει η Ελλάδα στη νότια πτέρυγα του ΝΑΤΟ, ιδιαίτερα υπό το φως της ρωσικής εισβολής στην Ουκρανία, υπογράμμισε η βοηθός υφυπουργός Εξωτερικών των ΗΠΑ Έρικα Όλσον ενόψει της επίσημης επίσκεψης του πρωθυπουργού Κυριάκου Μητσοτάκη στην Ουάσιγκτον. Όπως εξήγησε η Αμερικανίδα υφυπουργός, η κρίση στην Ουκρανία καθιστά ακόμα πιο σημαντικές τις ελληνοαμερικανικές σχέσεις και αποδεικνύει το πόσο απαραίτητη σύμμαχος είναι η Ελλάδα. «Πολλά από αυτά που καθορίζουν τη σχέση μας επικεντρώνονται στη διαρκή δέσμευσή μας να προωθήσουμε τις κοινές δημοκρατικές αξίες και ελευθερίες που μας ενώνουν, και αυτό είναι κάτι που γίνεται ακόμα πιο σημαντικό με δεδομένο το τι συμβαίνει με την εισβολή και τον πόλεμο του Πούτιν στην Ουκρανία. Η Ρωσία και η Ουκρανία κυριαρχούν σε μεγάλο μέρος των σημερινών πρωτοσέλιδων και είμαστε ευγνώμονες που η Ελλάδα παραμένει ένας σταθερός και έμπιστος σύμμαχος του ΝΑΤΟ που είναι απολύτως απαραίτητος για την ασφάλεια της νότιας πτέρυγας της συμμαχίας». H κ. Όλσον αναγνώρισε ότι οι ελληνοαμερικανικές σχέσεις βρίσκονται σε ένα ιστορικά υψηλό επίπεδο, μια εκτίμηση, η οποία αποτελεί πλέον κοινό παρανομαστή στις δηλώσεις των διαφόρων Αμερικανών αξιωματούχων. Ωστόσο, διευκρίνισε ότι η επίσκεψη του πρωθυπουργού αποτελεί μια ευκαιρία για να σχεδιαστούν μελλοντικές κινήσεις που θα οδηγήσουν ακόμα περισσότερο στην ενίσχυση της συνεργασίας. Υπό αυτό το πρίσμα, εκτίμησε ότι η συνεργασία στους τομείς της οικονομίας, της ενέργειας, αλλά και της προώθησης των κοινών αξιών θα βρεθούν στο επίκεντρο της επίσκεψης. Όπως σημείωσε χαρακτηριστικά, «η επίσκεψη του πρωθυπουργού θα υπογραμμίσει τη θετική, πολύπλευρη φύση της διμερούς μας συνεργασίας». Ιστορική Ομιλία του Έλληνα Πρωθυπουργού στο Κογκρέσο Κατά τη διάρκεια της επίσκεψης στην Ουάσιγκτον ο κ. Μητσοτάκης θα πραγματοποιήσει ομιλία σε κοινή συνεδρίαση του Κογκρέσου. Είναι η πρώτη φορά που ένας Έλληνας πρωθυπουργός λαμβάνει μια τέτοια πρόσκληση από την πρόεδρο της Βουλής των Αντιπροσώπων. Η ιδέα για μια ομιλία με αντικείμενο τη δημοκρατία πάρθηκε με αφορμή τον εορτασμό της επετείου για τα 200 χρόνια της ελληνικής ανεξαρτησίας. Το Κογκρέσο θέλησε έτσι να τιμήσει τη χώρα μας, αναγνωρίζοντας ότι είναι το λίκνο της δημοκρατίας και ότι τα ελληνικά ιδεώδη ενέπνευσαν τους πατέρες του αμερικανικού έθνους. Όπως εξήγησε η κ. Όλσον, «η Ελλάδα και οι Ηνωμένες Πολιτείες έχουν μια πολύ ισχυρή φιλία και εταιρική σχέση, και ανυπομονούμε να καλωσορίσουμε τον Έλληνα πρωθυπουργό Μητσοτάκη στην Ουάσιγκτον την επόμενη εβδομάδα για τη συνάντησή του στον Λευκό Οίκο και την ιστορική ομιλία που θα κάνει στη κοινή συνεδρίαση του Κογκρέσου. Αυτή είναι η υψηλότερη τιμή που μπορεί να απονείμει το νομοθετικό μας σώμα σε έναν ξένο ηγέτη και αποτελεί απόδειξη της τεράστιας δικομματικής υποστήριξης που υπάρχει για τις ελληνοαμερικανικές σχέσεις στις ΗΠΑ». Υπό κανονικές συνθήκες η συγκεκριμένη ομιλία θα είχε πραγματοποιηθεί εντός του 2021. Ωστόσο, η καθυστέρηση που σημειώθηκε λόγω της πανδημίας την τοποθετεί μέσα στη συγκυρία του πολέμου στην Ουκρανία. Η Αμερικανίδα υφυπουργός πιστεύει ότι αυτό το γεγονός καθιστά το μήνυμα της δημοκρατίας που θα ακουστεί στο Κογκρέσο περισσότερο επίκαιρο από ποτέ. «Νομίζω ότι αυτή τη στιγμή, η δημοκρατία και το μήνυμα της δημοκρατίας είναι πιο σημαντικά από ό,τι ίσως ήταν ποτέ, και κανείς δεν πιστεύω ότι είναι πιο κατάλληλος να μιλήσει για τη δημοκρατία από την Ελλάδα, η οποία είναι το σπίτι της σύγχρονης δημοκρατίας. Και ελπίζω ότι η επίσκεψη του πρωθυπουργού Μητσοτάκη εδώ θα είναι μια ευκαιρία να αναδείξουμε πραγματικά αυτές τις κοινές αξίες τη στιγμή που ο Ρώσος πρόεδρος Πούτιν εισβάλλει στην Ουκρανία», σημείωσε χαρακτηριστικά. Οι διαφορές δεν πρέπει να επιλύονται με προκλητικές στρατιωτικές ενέργειες Σε ερώτηση για την παραβατική συμπεριφορά της Τουρκίας, η κ. Όλσον ξεκαθάρισε ότι οι Ηνωμένες Πολιτείες παραμένουν απολύτως αφοσιωμένες στη διασφάλιση της σταθερότητας στην Ανατολική Μεσόγειο, προσθέτοντας ότι η κυριαρχία και η εδαφική ακεραιότητα όλων των χωρών πρέπει να γίνονται σεβαστές. Όπως τόνισε, «πιστεύουμε ότι οι διαφωνίες στην περιοχή θα πρέπει να επιλύονται ειρηνικά μέσω της διπλωματίας και του διεθνούς δικαίου και όχι με προκλητικές στρατιωτικές ενέργειες. Νομίζω ότι αυτή τη στιγμή είναι απολύτως απαραίτητο για τις χώρες να συνεργαστούν για να βρουν λύσεις σε μακροχρόνια προβλήματα που θα βοηθήσουν στη σταθερότητα της περιοχής, και καλούμε όλα τα μέρη να το κάνουν. Και θα πρέπει απλώς να προσθέσω ότι ως θέση αρχής ενθαρρύνουμε όλα τα κράτη να επιλύουν τα ζητήματα θαλάσσιας οριοθέτησης ειρηνικά και σύμφωνα με το διεθνές δίκαιο». Ακολουθήστε το News247.gr στο Google News και μάθετε πρώτοι όλες τις ειδήσεις	news247
70	Φινλανδία: Σήμερα οι ανακοινώσεις για πιθανή ένταξη της χώρας στο ΝΑΤΟ	Ο πρόεδρος, αλλά και η πρωθυπουργός της Φινλανδίας θα ανακοινώσουν σήμερα την επίσημη θέση τους για ένταξη της χώρας στο ΝΑΤΟ.	                        ΚΟΣΜΟΣ	Πέκα Χάβιστο και Γενς Στόλτενμπεργκ	https://www.news247.gr/img/6391/9627806/035000/w660/660/finlandia-nato.jpg	2022-05-12 10:17	"Ο Φινλανδός πρόεδρος Σάουλι Νιινίστε αναμένεται να ανακοινώσει σήμερα επίσημα τη θέση του για την πιθανή υποψηφιότητα της χώρας του προς ένταξη στον Οργανισμό του Συμφώνου του Βόρειου Ατλαντικού, όπως και η πρωθυπουργός Σάνα Μαρίν. Η ανακοίνωσή τους αναμένεται να είναι κοινή και θα γίνει περί τις 10:00 (τοπική ώρα και ώρα Ελλάδας), σύμφωνα με την προεδρία. Αναλυτές προεξοφλούν πως θα είναι υπέρ της ένταξης στο NATO. Ο κ. Νιινίστε, τακτικός συνομιλητής του Βλαντίμιρ Πούτιν τα τελευταία χρόνια, όπως και η σοσιαλδημοκράτισσα κυρία Μαρίν, έχουν ήδη καταστήσει σαφές πως η Φινλανδία αποφάσισε να ενταχθεί στην Ατλαντική Συμμαχία μετά την εισβολή της Ρωσίας στην Ουκρανία. Η ένταξή της, όπως και αυτή της Σουηδίας, που επίσης αναμένεται να υποβάλει αίτημα ένταξης, θεωρείται ότι θα γίνει μέσα στο καλοκαίρι. Με τις ""ευχές"" της Γερμανίας η ένταξη Φινλανδίας και Σουηδίας στο ΝΑΤΟ Η Γερμανία θα στηρίξει ενδεχόμενη αίτηση ένταξης της Φινλανδίας και της Σουηδίας στο ΝΑΤΟ, διαβεβαίωσε ο καγκελάριος Όλαφ Σολτς τις πρωθυπουργούς των δύο κρατών, τονίζοντας ταυτόχρονα ότι οι σχετικές αποφάσεις θα πρέπει να ληφθούν στις ίδιες τις χώρες. ""Εάν αυτές οι δύο χώρες αποφασίσουν ότι θέλουν να είναι μέρος της συμμαχίας του ΝΑΤΟ, μπορούν να βασίζονται στη στήριξή μας, την οποία έχουν και ανεξαρτήτως ένταξης. Η απόφαση για ένταξη στο ΝΑΤΟ αφορά τις ίδιες τις χώρες και η σχετική συζήτηση πρέπει να διεξαχθεί επιτόπου"", δήλωσε ο κ. Σολτς κατά τη διάρκεια κοινής συνέντευξης Τύπου με τις Πρωθυπουργούς της Σουηδίας, Μαγκνταλένα 'Αντερσον και της Φινλανδίας Σάνα Μάριν, στο περιθώριο της «Κυβερνητικής Ημερίδας» που διοργανώνεται σήμερα και αύριο στο Μέζεμπεργκ του Βρανδεμβούργου με θέμα την Ουκρανία. Η Σάνα Μάριν από την πλευρά της τόνισε ότι η ρωσική επίθεση στην Ουκρανία άλλαξε εντελώς την κατάσταση ασφάλειας στην Ευρώπη. ""Δεν υπάρχει επιστροφή"", είπε χαρακτηριστικά η Φινλανδή πρωθυπουργός και ανέφερε ότι η χώρα της διαθέτει ισχυρό και σύγχρονο στρατό, ο οποίος μπορεί ανά πάσα στιγμή να συνεργαστεί με το ΝΑΤΟ. ""Η Φινλανδία έχει ήδη συμβάλει στην ευρωπαϊκή ασφάλεια και σταθερότητα, αλλά έφθασε η στιγμή, ενόψει της μεταβαλλόμενης διεθνούς κατάστασης, να αποφασίσει αν θα ενταχθεί στο ΝΑΤΟ ή θα παραμείνει ανεξάρτητη"", πρόσθεσε η Σάνα Μάριν και ευχαρίστησε τον γερμανό καγκελάριο για την «ηγετική στάση του» στον πόλεμο της Ουκρανίας. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
71	"Μαρία Αλιόχινα: Η ακτιβίστρια των ""Pussy Riot"" εγκατέλειψε τη Μόσχα μεταμφιεσμένη σε ντελιβερά"	"Στην προσπάθειά της να εγκαταλείψει τη Μόσχα, η Μαρία Αλιόχινα, μέλος του ρωσικού φεμινιστικού συγκροτήματος ""Pussy Riot"" μεταμφιέστηκε σε διανομέα έτοιμου φαγητού. Άφησε πίσω το κινητό της για να μην την εντοπίσουν."	                        ΚΟΣΜΟΣ	Μαρία Αλιόχινα	https://www.news247.gr/img/4130/9626977/615000/w660/660/alyokhina.jpg	2022-05-11 15:47	"Η Μαρία Αλιόχινα, μέλος του ρωσικού φεμινιστικού συγκροτήματος Pussy Riot, επιβεβαίωσε σήμερα ότι κατάφερε να εγκαταλείψει τη Ρωσία αφού ξεγέλασε τους αστυνομικούς μεταμφιεζόμενη σε διανομέα έτοιμου φαγητού. Σε συνέντευξή της στην εφημερίδα New York Times, η 33χρονη πολιτική ακτιβίστρια εξιστορεί ότι κατάφερε να φύγει από την Μόσχα με αυτό τον τρόπο αφήνοντας πίσω της το κινητό της τηλέφωνο για να εμποδίσει την αστυνομία να την εντοπίσει. Στη συνέχεια πέρασε τα σύνορα με τη γειτονική Λευκορωσία και μια εβδομάδα αργότερα -με την βοήθεια ενός καλλιτέχνη από την Ισλανδία που της εξασφάλισε ταξιδιωτικά έγγραφα- μπόρεσε να περάσει στη Λιθουανία, έπειτα από πολλές προσπάθειες, σύμφωνα με τη συνέντευξη. ""Χάρηκα που έφτασα εκεί, γιατί είναι ένα μεγάλο και απρόβλεπτο φιλί αποχαιρετισμού για τις ρωσικές αρχές"", σχολίασε ειρωνικά στην εφημερίδα. Η Λιούσια Στέιν, επίσης μέλος των Pussy Riot, ανέβασε στο Twitter μια φωτογραφία της Μαρίας Αλιόχινα με την πράσινη στολή των διανομέων της εταιρεία Delivery Club και με μια τσάντα για την παράδοση γευμάτων στην πλάτη της. Η Αλιόχινα ""δεν εγκατέλειψε τη Ρωσία, έφυγε για περιοδεία"", η οποία θα ξεκινήσει με μια συναυλία στις 12 Μαΐου στο Βερολίνο, για να συγκεντρώσει χρήματα για την Ουκρανία, σημείωσε στο Τwitter η Στέιν. Η συναυλία κατά του Πούτιν στον Καθεδρικό Ναό του Χριστού Σωτήρα Η Αλιόχινα και τα υπόλοιπα μέλη του συγκροτήματος προκάλεσαν το ενδιαφέρον των ρωσικών αρχών για πρώτη φορά όταν οργάνωσαν μια διαμαρτυρία κατά του Βλαντίμιρ Πούτιν μέσα στον Καθεδρικό Ναό του Χριστού Σωτήρα στη Μόσχα, το 2012. Παρότι καταδικάστηκαν σε δύο χρόνια φυλάκιση για τον ακτιβισμό τους, τα μέλη του συγκροτήματος συνέχισαν να καταφέρονται εναντίον του ηγέτη του Κρεμλίνου, με την Αλιόχινα να δηλώνει αποφασισμένη να πολεμήσει το σύστημα του Πούτιν. Αφού αποφυλακίστηκε, συνέχισε τον ακτιβισμό της και μαζί με ένα ακόμη μέλος του συγκροτήματος ίδρυσαν το δίκτυο ενημέρωσης MediaZona. Τον Απρίλιο οι ρωσικές αρχές την έθεσαν σε κατ' οίκον περιορισμό στο πλαίσιο της καταστολής όσων ήταν αντίθετοι στην εισβολή στην Ουκρανία. Στη συνέχεια υποχρεώθηκε να περάσει 21 ημέρες σε σωφρονιστικό ίδρυμα. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
72	Ο μακρύς πόλεμος του Πούτιν και η αγωνία για το απρόβλεπτο	Ο πόλεμος δεν θα λήξει ούτε εύκολα για τον Πούτιν, ούτε όσο σύντομα πίστευαν κάποιοι διεθνείς αναλυτές. Η διαρκής όξυνση της γλώσσας των ΗΠΑ και οι προβλέψεις.	                        ΚΟΣΜΟΣ	Ο Πούτιν στη παρέλαση στη Κόκκινη Πλατεία	https://www.news247.gr/img/286/9624292/925000/w660/660/putin2.jpg	2022-05-11 14:57	"Ο Βλαντιμίρ Πούτιν προετοιμάζεται για έναν μακρύ πόλεμο στην Ουκρανία, ενώ μια πιθανή νίκη στα ανατολικά της Ουκρανίας δεν θα τερμάτιζε τη σύγκρουση. Αυτό τουλάχιστον προειδοποιούν οι αμερικανικές υπηρεσίες πληροφοριών. Οι εκτιμήσεις αυτές έρχονται την ώρα που η Ρωσία επικεντρώνεται στις μάχες στα νότια και ανατολικά της Ουκρανίας. Η Μόσχα εστιάζει στην περιοχή του Ντονμπάς, ενώ η Ουκρανία αντιστάθηκε αποτελεσματικά στις προσπάθειες του Κρεμλίνου για να πέσει η πρωτεύουσα του Κιέβου. Παράλληλα, στην ομιλία του στη μεγάλη παρέλαση στη Κόκκινη Πλατεία, ο Ρώσος Πρόεδρος κράτησε ""χαμηλότερους"" τόνους απ' ό,τι περίμεναν τα περισσότερα δυτικά ΜΜΕ, χωρίς να ανακοινώνει τη νίκη στα νότια και ανατολικά. Σύμφωνα πάντα με τις αμερικανικές υπηρεσίες πληροφοριών, οι ρωσικές δυνάμεις εντός ουκρανικών εδαφών, ακόμη και στο Ντονμπάς, βρίσκονται σε αδιέξοδο. Η Avril Haines, διευθύντρια της της Εθνικής Υπηρεσίας Πληροφοριών, είπε σε ακρόαση της επιτροπής της Γερουσίας των ΗΠΑ την Τρίτη ότι ο Πούτιν ""εξακολουθεί να στοχεύει σε περιοχές πέραν του Ντονμπάς"", αλλά ότι υπάρχει μια ""αναντιστοιχία μεταξύ των φιλοδοξιών του και των σημερινών συμβατικών στρατιωτικών δυνατοτήτων της Ρωσίας"". Πρόσθεσε ότι ο Ρώσος πρόεδρος ""μάλλον"" εκτιμούσε πως η στήριξη των ΗΠΑ και της ΕΕ προς την Ουκρανία σε χρήμα και όπλα θα μειωνόταν, καθώς επιδεινώνονταν ο πληθωρισμός, οι ελλείψεις τροφίμων και οι τιμές της ενέργειας. Κάτι που διαψεύστηκε από την απόφαση για το πακέτο - μαμούθ 40 δισ. δολαρίων που ""ξεκλείδωσε"" το Κογκρέσο. Ωστόσο, ο Ρώσος πρόεδρος θα μπορούσε να στραφεί σε ""πιο δραστικά μέσα"" καθώς ο πόλεμος συνεχίζεται, πρόσθεσε η Haines. Εκτίμησε πάντως πως η χρήση πυρηνικών από τη Ρωσία θα γινόταν μόνο αν το Κρεμλίνο αισθανόταν μια ""υπαρξιακή απειλή"". Ο Scott Berrier, διευθυντής της Υπηρεσίας Αμυντικών Πληροφοριών των ΗΠΑ, είπε στην ίδια ακρόαση ότι το ""αδιέξοδο"" αφορά και τις δύο αντιμαχόμενες πλευρές, Ρωσία και Ουκρανία. Η Ουκρανία ισχυρίστηκε πως στις τελευταίες μάχες κατάφερε να ανακαταλάβει τέσσερις οικισμούς στη βορειοανατολική περιοχή του Χάρκοβο. Ο πρόεδρος Volodymyr Zelenskiy είπε ότι οι ουκρανικές επιτυχίες ωθούν σταδιακά τις ρωσικές δυνάμεις μακριά από την ευρύτερη περιοχή στο Χάρκοβο, το οποίο βομβαρδίζεται από την έναρξη του πολέμου. Πρόσθεσε πάντως πως οι νίκες θα συνεχιστούν τις επόμενες ημέρες και εβδομάδες και πως οι συμπατριώτες του θα πρέπει να κάνουν υπομονή, διατηρώντας ακμαίο ηθικό. Ακόμη, το Κίεβο ισχυρίζεται πως οι Ρώσοι είχαν χάσει ως τη Τρίτη 26.000 στρατιώτες, 1.170 τανκς και 199 αεροσκάφη, μεταξύ άλλων. Από τη δική της πλευρά η Ρωσία αναφέρει πως έχουν ""εξουδετερωθεί"" τουλάχιστον 23.367 Ουκρανοί στρατιώτες, με το Κίεβο να αναφέρει επισήμως μόλις 3.000 απώλειες. Πύρρειος νίκη; Σε κάθε περίπτωση ο ""μακρύς πόλεμος"" του Πούτιν θα έχει μεγάλες επιπτώσεις και για τον ίδιο, πέραν από τη καταστροφή στην Ουκρανία και τις οικονομικές αναταράξεις στην Ευρώπη. Εκτιμάται άλλωστε πως η ρωσική οικονομία αναμένεται να συρρικνωθεί φέτος κατά 8,2%, την ώρα που η Ευρώπη αποφασίζει να διακόψει τις εισαγωγές ρωσικού πετρελαίου με Φινλανδία και Σουηδία να ετοιμάζονται να μπουν στο ΝΑΤΟ. Η είσοδος των δύο τελευταίων άλλωστε, θα μπορούσε να προκαλέσει απρόβλεπτες κλιμακώσεις από τη πλευρά της Μόσχας (με ενδεχόμενη μεταφορά πολέμου στη Μολδαβία), η οποία παρακολουθεί τις εξελίξεις με απειλές και επιθετικές ρητορικές προς τη Δύση. Ακόμη κι αν κερδίσει τον πόλεμο στα ανατολικά και τα νότια της Ουκρανίας, η Ρωσία ενδέχεται να βγει συρρικνωμένη οικονομικά και αποδυναμωμένη γεωπολιτικά, με την ""απέναντι"" πλευρά, το ΝΑΤΟ δηλαδή, να αφυπνίζεται και να ισχυροποιείται. Δεν είναι τυχαία άλλωστε η όξυνση της γλώσσας του Μπάιντεν (αποκάλεσε ""χασάπη"" τον Πούτιν) αλλά και η συνακόλουθη στάση της Βρετανίας, που ανακοίνωσε πως ήδη η Ρωσία ηττάται. Μιλώντας στο Sky News άλλωστε, ο πρώην πρέσβης του Ηνωμένου Βασιλείου στη Ρωσία, Sir Tony Brenton, δήλωσε ότι ο κ. Πούτιν είχε πρόσφατα δείξει ""ανησυχητικά σημάδια"" ότι ""τα... είχε χαμένα"". Παρόλα αυτά, είδε στην ομιλία Πούτιν για την Ημέρα της Νίκης, έναν ""ορθολογισμό"", καθώς απέφυγε τις αιτιάσεις περί ""Συντέλειας"". Φυσικά, το ψυχροπολεμικό κλίμα είναι εδώ, και όπως φαίνεται θα μείνει για καιρό. Πριν τρεις ημέρες πάντως ο διευθυντής της CIA Ουίλιαμς Μπερνς προειδοποίησε πως ο πρόεδρος Πούτιν ""διαθέτει ένα σκεπτικό που τον οδηγεί να πιστεύει ότι δεν έχει την πολυτέλεια να χάσει"". Ο Μπερνς ήταν πρεσβευτής των ΗΠΑ στη Ρωσία και γνωρίζει τον ίδιο τον Πούτιν. ""Είναι πεπεισμένος αυτή τη στιγμή ότι ο διπλασιασμός των δυνάμεών του θα του επιτρέψει να σημειώσει πρόοδο"", είπε ο κ. Μπερνς, μιλώντας σε εκδήλωση στην Ουάσιγκτον που χορηγήθηκε από τους Financial Times. Ο διευθυντής της CIA δεν αναφέρθηκε λεπτομερώς στις αμερικανικές πληροφορίες που παρασχέθηκαν στους Ουκρανούς. Ανώτεροι Αμερικανοί αξιωματούχοι είπαν ότι οι υπηρεσίες πληροφοριών των ΗΠΑ βοήθησαν τις ουκρανικές δυνάμεις να στοχεύσουν υψηλόβαθμους αξιωματικούς του εχθρού και να βυθίσουν τη ναυαρχίδα της Ρωσίας στη Μαύρη Θάλασσα. Ακολουθήστε το News247.gr στο Google News και μάθετε πρώτοι όλες τις ειδήσεις"	                    Χρήστος Δεμέτης
73	Αυτονομιστές έφτασαν στα όρια της Λουγκάνσκ, λέει η Μόσχα - Διαψεύδουν οι Ουκρανοί	Συνεχίζει το σφυροκόπημα σε Οδησσό και Μαριούπολη η Μόσχα. Νέες επιχειρήσεις για να κυριεύσει ολόκληρο το ανατολικό κομμάτι της χώρας.	                        ΚΟΣΜΟΣ	"
Φιλορώσοι αυτονομιστές"	https://www.news247.gr/img/6618/9626419/211000/w660/660/aytonomistes.jpg	2022-05-11 08:49	Φιλορώσοι αυτονομιστές στην ανατολική Ουκρανία προέλασαν ως τα σύνορα της περιφέρειας Λουγκάνσκ, σύμφωνα με τη Μόσχα, καθώς η Ρωσία συνεχίζει τις επιχειρήσεις για να κυριεύσει ολόκληρο τον ανατολικό τομέα της χώρας, έναν από τους βασικούς σκοπούς του πολέμου που εξαπέλυσε την 24η Φεβρουαρίου. Σύμφωνα με τον εκπρόσωπο του ρωσικού υπουργείου Άμυνας, τον Ιγκόρ Κονασένκοφ, η μικρή πόλη Ποπάσνα, όπου διεξάγονταν σφοδρές μάχες ως πρότινος, «εκκαθαρίστηκε» από τις ουκρανικές δυνάμεις. Η Μόσχα έχει ήδη διαμηνύσει πως σκοπός της είναι να αποσπάσει ολόκληρο το Λουγκάνσκ από τα χέρια των ουκρανικών δυνάμεων. Ο ουκρανός κυβερνήτης της περιφέρειας Σερχίι Χαϊντάι διέψευσε τη ρωσική ανακοίνωση περί προέλασης, κάνοντας λόγο για «φαντασίωση». Οι ουκρανοί στρατιωτικοί χρειάστηκε να αποσυρθούν από την Ποπάσνα, παραδέχθηκε, αλλά οι ρωσικές δυνάμεις δεν έχουν διασπάσει τις άμυνες, πρόσθεσε μέσω Telegram. Δεν έγινε πιο σαφής. Νέες επιθέσεις σε Μαριούπολη και Οδησσό Στον νότο, αναφέρθηκαν νέα ρωσικά σφυροκοπήματα στην Αζοφστάλ, το εργοστάσιο που αποτελεί το έσχατο οχυρό των ουκρανικών δυνάμεων στη Μαριούπολη, και στην Οδησσό. Και στα δύο αστικά κέντρα βρίσκονται λιμάνια στρατηγικής σημασίας. Από τη Μαριούπολη περνά εξάλλου η οδός που συνδέει την ανατολική Ουκρανία με τη χερσόνησο της Κριμαίας, που προσάρτησε η Μόσχα το 2014. Χθες Τρίτη ο ουκρανός ορθόδοξος αρχιεπίσκοπος Ονούφριος απηύθυνε έκκληση στον ρώσο πρόεδρο Βλαντίμιρ Πούτιν να επιτρέψει, σαν καλός χριστιανός όπως το έθεσε, στους πολιορκημένους στη χαλυβουργία Αζοφστάλ να φύγουν, είτε προς περιοχές ελεγχόμενες από τις ουκρανικές αρχές ή προς κάποιο τρίτο κράτος. Ουκρανοί αξιωματούχοι διατείνονται ότι στις εγκαταστάσεις παραμένουν περίπου 100 άμαχοι. Ρωσικές πηγές λένε ότι στο αχανές εργοστάσιο βρίσκονται οχυρωμένοι 2.000 ουκρανοί στρατιωτικοί, ακροδεξιοί και ξένοι μισθοφόροι, που έχουν απορρίψει τις επανειλημμένες προσφορές του ρωσικού στρατού να καταθέσουν τα όπλα για να ζήσουν. ΟΗΕ: Πάνω από 3.381 άμαχοι νεκροί Ο πόλεμος, που οδεύει στην 11η εβδομάδα του, έχει στοιχίσει τη ζωή σε τουλάχιστον 3.381 άμαχους, σύμφωνα με το γραφείο ανθρωπίνων δικαιωμάτων του ΟΗΕ στην Ουκρανία, εκ των οποίων κάπου 1.000 σκοτώθηκαν μόνο στη Μαριούπολη. Ο πραγματικός απολογισμός των θυμάτων μεταξύ των αμάχων όμως πιθανότατα είναι πολύ βαρύτερος, δεδομένου πως είναι αδύνατη οποιαδήποτε ολοκληρωμένη καταγραφή τους εν μέσω εχθροπραξιών. Σύμφωνα με τις υπηρεσίες των Ηνωμένων Εθνών, η σύρραξη ξερίζωσε μεγάλο μέρος του πληθυσμού της Ουκρανίας. Ο αριθμός των εσωτερικά εκτοπισμένων έχει φθάσει τα οκτώ εκατομμύρια, σύμφωνα με τον Διεθνή Οργανισμό Μετανάστευσης (ΔΟΜ)· ενώ 5,9 εκατ. άνθρωποι έχουν καταφύγει σε χώρες του εξωτερικού, σύμφωνα με την Ύπατη Αρμοστεία των Ηνωμένων Εθνών για τους Πρόσφυγες (UNHCR). Ακολουθήστε το News247.gr στο Google News και μάθετε πρώτοι όλες τις ειδήσεις	news247
74	"Γερμανία: ""Δεν μπορούμε να αντιμετωπίσουμε τη Ρωσία μόνοι χωρίς το ΝΑΤΟ"""	Σημαντική παραδοχή από εκπρόσωπο του Σολτς, ο οποίος τόνισε τη σημασία της Συμμαχίας και δη των ΗΠΑ έναντι της Ρωσίας.	                        ΚΟΣΜΟΣ	Ο Ολαφ Σολτς και ο Τζο Μπάιντεν στο Λευκό Οίκο 	https://www.news247.gr/img/8299/9522515/453000/w660/660/bidensolts1.jpg	2022-05-11 07:28	Η Γερμανία δεν μπορεί να αμυνθεί έναντι της Ρωσίας χωρίς τους συμμάχους της στο ΝΑΤΟ, εκτίμησε ο προσωπάρχης της καγκελαρίας Βόλφγκανγκ Σμιτ, τονίζοντας ότι «οι ΗΠΑ είναι ιδιαίτερα σημαντικές για τη Γερμανία, αλλά και για την Ευρώπη και το ΝΑΤΟ». Σε συνέντευξή του στην Deutsche Welle, ο κ. Σμιτ επισήμανε ακόμη ότι «για αυτό συνεργαζόμαστε τόσο στενά και καλά, γιατί είναι ο μοναδικός τρόπος να επιβιώσουμε ως συμμαχία ισχυρών εταίρων σε αυτόν τον κόσμο» και, ερωτώμενος εάν η Γερμανία θα μπορούσε να αναλάβει διεθνή ηγετική θέση, ξεκαθάρισε ότι η Ομοσπονδιακή Δημοκρατία ενεργεί πρωτίστως μέσω της Ευρωπαϊκής Ένωσης. Αυτό, όπως είπε, ήταν και το μήνυμα που προσπάθησαν να μεταφέρουν στον πρόεδρο της Ρωσίας Βλαντίμιρ Πούτιν τόσο ο καγκελάριος Όλαφ Σολτς όσο και ο Γάλλος πρόεδρος Εμανουέλ Μακρόν ήδη πριν από την ρωσική εισβολή στην Ουκρανία. Ακολουθήστε το News247.gr στο Google News και μάθετε πρώτοι όλες τις ειδήσεις	news247
75	"Η άλλη ""συντέλεια"" είναι εδώ: Ακρίβεια, φτώχεια, εκλογές και απειλή νέας χρεοκοπίας…"	Τα χειρότερα σε ότι αφορά την κρίση δεν είναι πίσω μας αλλά μπροστά μας. Και οι εξελίξεις μπορεί να είναι τόσο σοβαρές που ίσως προκαλέσουν τσουνάμι στο πολιτικό σύστημα. 	                        ΓΝΩΜΕΣ	Κυριάκος Μητσοτάκης	https://www.news247.gr/img/2746/9466163/010000/w660/660/mitsotakis.jpg	2022-05-11 06:33	Μπορεί στις 9 Μαϊου ο Πούτιν να μην ανήγγειλε τη «συντέλεια του κόσμου» από τη Κόκκινη Πλατεία της Μόσχας, όπως έλεγαν προκαταβολικά δυτικά μέσα ενημέρωσης, αλλά δεν πρέπει να έχουμε αυταπάτες. Ένα άλλο είδος «συντέλειας» είναι ήδη εδώ και ακόμα δεν έχουμε δει όλες τις επιπτώσεις της.  Μέχρι στιγμής βλέπουμε-και νιώθουμε- το τσουνάμι της ακρίβειας, που φουσκώνει μέρα με τη μέρα. Και κάποιες ελλείψεις στην αγορά, που δεν επηρεάζουν ακόμα άμεσα την καθημερινή μας ζωή. Δεν έχουμε, δηλαδή, δει αυτό για το οποίο έχει προειδοποιήσει πολύ έγκαιρα ο πρόεδρος της Γαλλίας, τον κίνδυνο της πείνας. Για να μην ενισχύουμε κι εμείς τα σενάρια τρομολαγνείας, ο κίνδυνος θα απειλήσει φτωχές χώρες της Αφρικής και όχι της προηγμένης Ευρώπης. Αλλά ποιος μπορεί να πει απερίσκεπτα ότι δεν μας αφορά καθόλου;  Ο δεύτερος κίνδυνος είναι η φτώχεια, που θα χτυπήσει (χτυπάει ήδη, αλλά δεν έχουμε ακόμα τρανταχτά φαινόμενα) τα πιο ευάλωτα κοινωνικά στρώματα. Οσα επιδόματα κι αν δώσει το κράτος, οι πολίτες που σήμερα κινούνται περί τα όρια της φτώχειας (με το βασικό εισόδημα ή και κάτω από αυτό) δεν θα αντέξουν τις συνεχείς ανατιμήσεις των προϊόντων καθημερινής χρήσης. Αλλά και μια άλλη πληθυσμιακή ομάδα, η οποία μέχρι πρότινος «τα έφερνε βόλτα», δεν θα τα καταφέρνει πια, αν συνεχίσει να παίρνει λογαριασμούς ρεύματος διπλάσιους από πέρσι (θα περιμένουμε να δούμε τις τελικές κυβερνητικές αποφάσεις τον άλλο μήνα).  Μέσα σ’ αυτό το κλίμα οι συνεδριακές ιαχές το μόνο που μπορούν να κάνουν είναι να «συγκινούν» τις κομματικές νομενκαλτούρες. Τίποτα άλλο. Και δεν έκανε καθόλου καλά ο πρωθυπουργός, που παρουσίασε μια σχεδόν ειδυλλιακή εικόνα της χώρας, ενώ γνωρίζει ότι η συνέχεια θα είναι δυσκολότερη, αν ο πόλεμος δεν σταματήσει και η ξέφρενη κούρσα της ενέργειας δεν ανακοπεί.  Ο κ. Μητσοτάκης μπορεί να διαβεβαιώνει σε όλους τους τόνους ότι οι εκλογές θα γίνουν στο τέλος της τετραετίας, αλλά δεν είναι καθόλου βέβαιο ότι θα μπορέσει να τηρήσει την υπόσχεση αυτή, ακόμα κι αν το επιθυμεί. Αν περιμένει να κοπάσει το κύμα της ακρίβειας, διατρέχει τον κίνδυνο αυτό να μη συμβεί και ο ερχόμενος χειμώνας να είναι εφιαλτικός.  Ηδη οι απώλειες, που καταγράφει το κόμμα του, ακόμα και στις πιο ευνοϊκές γι’ αυτό δημοσκοπήσεις, είναι σημαντικές. Το ποσοστό της ΝΔ κινείται περί το 30%. Θα διακινδυνεύσει να πάει παρακάτω, βασιζόμενος στην ψευδαίσθηση «δεν τραβάει ο ΣΥΡΙΖΑ»; Κι αν επιστρέψουμε στην εκλογική εικόνα του 2012, όταν τα δύο μεγαλύτερα κόμματα δεν έπιασαν ούτε το 30% και είχαμε πολυδιάσπαση της ψήφου και μάλιστα χωρίς τότε να υπάρχει ο αστάθμητος παράγοντας της απλής αναλογικής;  Πέρα από σενάρια και προβλέψεις, η επόμενη κυβέρνηση- όποια κι αν είναι- θα βρεθεί ενώπιον δυσεπίλυτων προβλημάτων. Χωρίς να γινόμαστε Κασσάνδρες, η απειλή μιας νέας χρεοκοπίας θα είναι παρούσα, αν ο διεθνής περίγυρος χειροτερέψει και η κυβέρνηση τους επόμενους μήνες «τινάξει την μπάνκα στον αέρα» υπό το φόβο της απώλειας της εξουσίας. Κάπως έτσι έγινε και την περίοδο 2007-2008 και οδηγηθήκαμε στη χρεοκοπία του 2009.  Ελπίζουμε ο κ. Μητσοτάκης και οι συν αυτώ να το θυμούνται. Αλλά να μην το παραβλέπουν ο κ.Τσίπρας και ο κ. Ανδρουλάκης, που ενδέχεται να κληθούν να βγάλουν κάποια κάστανα από τη φωτιά… Ακολουθήστε το News247.gr στο Google News και μάθετε πρώτοι όλες τις ειδήσεις	                    Γιώργος Καρελιάς
76	"Προειδοποίηση ΗΠΑ: ""Ο Πούτιν ετοιμάζεται να μεταφέρει τον πόλεμο στην Υπερδνειστερία"""	Για προετοιμασία του Πούτιν να μεταφέρει τον πόλεμο στην Υπερδνειστερία, με σκοπό την επίτευξη των στόχων του, έκαναν λόγο οι ΗΠΑ.	                        ΚΟΣΜΟΣ	Βλαντίμιρ Πούτιν	https://www.news247.gr/img/592/9619032/565000/w660/660/putin.jpg	2022-05-10 18:12	Η Ουάσινγκτον εκτιμά ότι ο Ρώσος πρόεδρος Βλαντίμιρ Πούτιν προετοιμάζεται για μια μακρά σύγκρουση στην Ουκρανία και μια ρωσική νίκη στο Ντονμπάς στα ανατολικό τμήμα της Ουκρανίας μπορεί να μην τερματίσει τον πόλεμο, δήλωσε σήμερα η επικεφαλής των Υπηρεσιών Πληροφοριών των ΗΠΑ, Άβριλ Χέινς. «Εκτιμούμε ότι ο πρόεδρος Πούτιν προετοιμάζεται για έναν παρατεταμένο πόλεμο στην Ουκρανία κατά τη διάρκεια του οποίου εξακολουθεί να σκοπεύει να επιτύχει στόχους πέρα από το Ντονμπάς», είπε η Χέινς στο Κογκρέσο, προσθέτοντας ότι «η επίθεση της Ρωσίας στο Κίεβο αποκρούστηκε τον Μάρτιο από μια ισχυρή ουκρανική αντίσταση». Πρόσθεσε ότι ο Πούτιν υπολόγιζε ότι η αποφασιστικότητα της Δύσης θα αποδυναμωνόταν με την πάροδο του χρόνου, καθώς ο πόλεμος συνεχιζόταν. Σημείωσε ότι ο Ρώσος πρόεδρος δεν σκοπεύει να περιορίσει την επιθυμία του να καταλάβει μόνο την περιοχή του Ντονμπάς, αλλά θέλει να μεταφέρει τον πόλεμο στην Υπερδνειστερία, μια περιοχή της Μολδαβίας που αποσχίστηκε το 1990. Ο Πούτιν προετοιμάζεται για έναν παρατεταμένο πόλεμο στην Ουκρανία, για το οποίο «πιθανώς» θα επιβάλει στρατιωτικό νόμο στη Ρωσία, τόνισε η Χέινς. «Συνεχίζουμε να πιστεύουμε ότι ο πρόεδρος Πούτιν θα εγκρίνει τη χρήση πυρηνικών όπλων μόνο εάν αντιληφθεί υπαρξιακή απειλή για το ρωσικό κράτος ή το καθεστώς», πρόσθεσε. «Σε σχέση με την πραγματικότητα ότι ο Πούτιν αντιμετωπίζει μια αναντιστοιχία μεταξύ των φιλοδοξιών του και των σημερινών συμβατικών στρατιωτικών δυνατοτήτων της Ρωσίας, πιθανότατα αυτό σημαίνει ότι οι επόμενοι μήνες θα μπορούσαν να μας δουν να κινούμαστε σε μια πιο απρόβλεπτη και δυνητικά κλιμακούμενη τροχιά», τόνισε η Χέινς. Κατά την ίδια ακρόαση στο Κογκρέσο, ο διευθυντής της Αμερικανικής Υπηρεσίας Αμυντικών Πληροφοριών (DIA), υποστράτηγος Σκοτ Μπέριερ, δήλωσε ότι ο πόλεμος στην Ουκρανία βρίσκεται σε στασιμότητα. «Οι Ρώσοι δεν κερδίζουν και οι Ουκρανοί δεν κερδίζουν και βρισκόμαστε σε κάποιας μορφής στασιμότητα», τόνισε ο Μπέριερ. Ακολουθήστε το News247.gr στο Google News και μάθετε πρώτοι όλες τις ειδήσεις	news247
77	"Μυστηριώδεις ""αυτοκτονίες"" Ρώσων ολιγαρχών"	Μέσα σε τρεις μήνες επτά ολιγάρχες από τη Ρωσία έχασαν τη ζωή τους υπό μυστηριώδεις συνθήκες, κάποιοι μάλιστα μαζί με την οικογένειά τους, κάτι που είναι τουλάχιστον ασυνήθιστο.	                        ΚΟΣΜΟΣ	Πολυτελές γιοτ (φωτογραφία αρχείου)	https://www.news247.gr/img/617/9625411/880000/w660/660/yacht.jpg	2022-05-10 11:05	Στις 19 Απριλίου, στο θέρετρο Λορέτ ντε Μαρ, η ισπανική αστυνομία δέχεται ένα τηλεφώνημα από τον Φεντόρ Προτοσένια, γιο του ρώσου ολιγάρχη Σεργκέι Προτοσένια, που διατηρεί εξοχική έπαυλη στην περιοχή. Ο Φεντόρ υποστηρίζει ότι βρίσκεται στη Γαλλία και επί ώρες προσπαθούσε να επικοινωνήσει με τη μητέρα του, αλλά εκείνη δεν σηκώνει το τηλέφωνο. Όταν οι αστυνομικοί φτάνουν στην εξοχική κατοικία των Προτοσένια βρίσκουν τρία πτώματα, των γονέων και της αδερφής του Φεντόρ. Η πρώτη σκέψη τους ήταν ότι ο Σεργκέι Προτοσένια σκότωσε τις δύο γυναίκες και στη συνέχεια κρεμάστηκε και ο ίδιος, στον κήπο του σπιτιού. Ωστόσο αρχίζουν να έχουν αμφιβολίες, αν πράγματι έγιναν έτσι τα πράγματα. Όπως αναφέρει το ρεπορτάζ της Deutsche Welle, μία ημέρα πριν, στη Μόσχα, σε απόσταση 3.000 χιλιομέτρων, καταγράφεται ένα παρόμοιο τραγικό περιστατικό: αστυνομικοί βρίσκουν νεκρούς στο πολυτελές διαμέρισμά τους στη Μόσχα τον Βλαντισλάβ Αβάγεφ, τη σύζυγό του και τη 13χρονη κόρη τους. Σύμφωνα με το κρατικό ρωσικό πρακτορείο ειδήσεων ΤΑΣΣ, ο Αβάγεφ κρατούσε ένα πιστόλι στο χέρι. Εικάζεται λοιπόν ότι εκείνος είχε πυροβολήσει πρώτα τη σύζυγό του και μετά την κόρη του, ενώ στη συνέχεια αυτοκτόνησε. Ολιγάρχες ή στελέχη του ενεργειακού κλάδου Μόλις 24 ώρες χωρίζουν τα δύο περιστατικά που δείχνουν τόσο παρόμοια μεταξύ τους. Και τα δύο αφορούν μεγάλα ονόματα του ενεργειακού κλάδου με περιουσίες δισεκατομμυρίων. Ο Προτοσένια έχει διατελέσει αναπληρωτής διευθυντής της εταιρίας φυσικού αερίου Novathek, ο Αβάγεφ ήταν παλαιότερα αντιπρόεδρος της Gazprombank. Δεν είναι η πρώτη φορά τους τελευταίους μήνες που βρίσκουν μυστηριώδη θάνατο κορυφαία στελέχη του κλάδου. Ήδη στα τέλη Ιανουαρίου, πολύ πριν από τη ρωσική εισβολή στην Ουκρανία, είχε «αυτοκτονήσει» ο Λεονίντ Σούλμαν, υψηλόβαθμος μάνατζερ της Gazprom, ενώ στις 25 Φεβρουαρίου βρέθηκε απαγχονισμένος στο σπίτι του στην Αγία Πετρούπολη και ο Αλεξάντερ Τουλάκοφ, πρώην στέλεχος του ενεργειακού κολοσσού. Μετά από τρεις μέρες βρήκε τον θάνατο με τον ίδιο ακριβώς τρόπο, μέσα στο γκαράζ του σπιτιού του, στο Σάρεϊ της Αγγλίας, ο 60χρονος Μιχαήλ Γουότφορντ, με καταγωγή από την Ουκρανία. Τέλος, στις 24 Μαρτίου βρέθηκε νεκρός στην πολυτελή έπαυλή του, στο Νίσνι Νοβγκορόντ της Ρωσίας, ο δισεκατομμυριούχος Βασίλι Μέλνικοφ, μαζί με τη σύζυγό του και τους δυο γιους του. Ο Μέλνικοφ ήταν επικεφαλής της MedStom, μίας από τις μεγαλύτερες επιχειρήσεις στον κλάδο του ιατρικού εξοπλισμού. Τέλος, ερωτήματα προκαλεί και η περίπτωση του 37χρονου Αντρέι Κρουκόφσκι. Ήταν ο διευθυντής του χιονοδρομικού κέντρου Κράσναγια Πολιάνα κοντά στο Σότσι της Μαύρης Θάλασσας. Την περιοχή επισκεπτόταν συχνά ο πρόεδρος της Ρωσίας Βλάντιμιρ Πούτιν, εκεί προσκαλούσε και ξένους ηγέτες για σκι. Σύμφωνα με τη ρωσική εφημερίδα Kommersant στις 2 Μαίου ο Κρουκόφσκι έχασε τη ζωή του στη διάρκεια πεζοπορίας, πέφτοντας στο κενό από έναν βράχο. Η επικίνδυνη ζωή του ολιγάρχη στη Ρωσία Όταν επτά πάμπλουτοι Ρώσοι βρίσκουν τραγικό θάνατο μέσα σε τρεις μήνες, πολλά είναι τα ερωτήματα που προκύπτουν. Τις τελευταίες ημέρες πολλά ρωσικά μέσα ενημέρωσης διερωτώνται μήπως κρύβονται άλλοι λόγοι πίσω από τις «αυτοκτονίες». Κάποιοι εικάζουν ότι δεν αποκλείεται μία ανάμειξη του Κρεμλίνου. Δεν θα ήταν άλλωστε η πρώτη φορά που αναγκάζονται να σιωπήσουν οι επικριτές του Κρεμλίνου. Το Αύγουστο του 2020 ο Αλεξέι Ναβάλνι είχε δηλητηριαστεί στο αεροδρόμιο του Τομσκ με τη νευροτοξική ουσία Νοβιτσόκ, ενώ δύο χρόνια πριν είχε δηλητηριαστεί και ο συνταγματάρχης ε.α. των ρωσικών μυστικών υπηρεσιών Σεργκέι Σκριπάλ. Το 2006, ο πρώην πράκτορας Αλεξάντερ Λιτβινένκο δολοφονήθηκε στο Λονδίνο με το ραδιενεργό ισότοπο πολώνιο 210. Το 2017 η αμερικανική εφημερίδα USA Today είχε δημοσιεύσει έρευνα, σύμφωνα με την οποία τουλάχιστον 38 ολιγάρχες της εποχής είχαν πεθάνει ή κηρύχθηκαν «αγνοούμενοι» σε χρονικό διάστημα τριών ετών. Σημειώνεται πάντως ότι κανένας από τους ολιγάρχες που έχασαν τη ζωή τους φέτος δεν είχε ακουστεί να επικρίνει κατά οιονδήποτε τρόπο τον πόλεμο στην Ουκρανία, ούτε βρισκόταν στις δυτικές λίστες των κυρώσεων. Το «Ινστιτούτο της Βαρσοβίας», ένα πολωνικό think tank με ειδίκευση στην πολιτική ασφάλειας και στη Ρωσία, σημειώνει σε πρόσφατη έκθεσή του ότι μετά τις «αυτοκτονίες» που έγιναν σε ρωσικό έδαφος είχε εμφανιστεί στον χώρο του εγκλήματος όχι μόνο η ρωσική αστυνομία, αλλά και η υπηρεσία ασφαλείας της ίδιας της Gazprom. «Δεν αποκλείεται», επισημαίνει η έκθεση, «κάποιοι υψηλά ιστάμενοι του Κρεμλίνου να προσπαθούν να σβήσουν ίχνη οικονομικών ατασθαλιών σε κρατικές επιχειρήσεις». Ωστόσο, δεν υπάρχουν αποδείξεις για όλες αυτές τις υποψίες. Στην περίπτωση των Προτοσένια η ισπανική αστυνομία εξακολουθεί να θεωρεί επικρατέστερη εκδοχή ένα «οικογενειακό δράμα», μία εξήγηση που όμως απορρίπτει ο Φεντόρ Προτοσένια. «Ο πατέρας μου δεν ήταν δολοφόνος», δηλώνει σε βρετανικά ΜΜΕ. Ακολουθήστε το News247.gr στο Google News και μάθετε πρώτοι όλες τις ειδήσεις	news247
78	Ουκρανία: Η Ρωσία βομβαρδίζει την Οδησσό - Χτύπησαν εμπορικό κέντρο	Πυραυλικές επιθέσεις εξαπέλυσαν από τη Δευτέρα οι ρωσικές δυνάμεις στο στρατηγικής σημασίας λιμάνι της Οδησσού. Ένας άνθρωπος έχασε τη ζωή του και πέντε ακόμη τραυματίστηκαν από πλήγματα σε ένα εμπορικό κέντρο και μια αποθήκη.	                        ΚΟΣΜΟΣ	Πυροσβέστες στα ερείπια βομβαρδισμένου κτιρίου στην Οδησσό	https://www.news247.gr/img/8342/9625371/970000/w660/660/odessa.jpg	2022-05-10 10:36	"Γεμάτη ερείπια είναι σήμερα η Οδησσός, μια ημέρα αφότου οι ρωσικές στρατιωτικές δυνάμεις εξαπέλυσαν πυραυλικές επιθέσεις στο στρατηγικής σημασίας λιμάνι της νότιας Ουκρανίας. Την ίδια μέρα που ο Βλαντίμιρ Πούτιν προχωρούσε σε επίδειξη ισχύος κατά τους εορτασμούς για την Ημέρα της Νίκης κατά της ναζιστικής Γερμανίας στην Κόκκινη Πλατεία της Μόσχας, οι δυνάμεις του εξαπέλυσαν πυραυλικές επιθέσεις στην Οδησσό και συνέχισαν να καταστρέφουν την υποδομή του εργοστασίου χάλυβα Αζοφστάλ στη Μαριούπολη όπου έχουν μείνει λιγοστά ουκρανικά στρατεύματα. Στην Οδησσό, το σημαντικότερο λιμάνι της Μαύρης Θάλασσας για την εξαγωγή γεωργικών προϊόντων, ένας άνθρωπος σκοτώθηκε και πέντε άνθρωποι τραυματίστηκαν όταν επτά πύραυλοι έπληξαν ένα εμπορικό κέντρο και μια αποθήκη, ανέφεραν οι ένοπλες δυνάμεις της Ουκρανίας στο Facebook. Το βίντεο από το σημείο έδειχνε τους πυροσβέστες και τους διασώστες να χτενίζουν σωρούς ερειπίων καταβρέχοντας συντρίμμια που εξακολουθούν να καπνίζουν, σύμφωνα με το Reuters. Η Ουκρανία και οι σύμμαχοί της εντείνουν τις προσπάθειες για το πώς θα μπορέσουν να ξεμπλοκάρουν τα λιμάνια ή να παρέχουν εναλλακτικές διαδρομές για την εξαγωγή σημαντικών καλλιεργειών όπως το σιτάρι και το καλαμπόκι. Ο Πρόεδρος του Ευρωπαϊκού Συμβουλίου Σαρλ Μισέλ επισκέφθηκε την Οδησσό τη Δευτέρα και η συνάντησή του με τον πρωθυπουργό της Ουκρανίας Ντένις Σμιχάλ διεκόπη από την πυραυλική επίθεση. Οι συνομιλίες τους συνεχίστηκαν σε ένα καταφύγιο, σύμφωνα με τον επίσημο λογαριασμό του Σμιχάλ στο Twitter. Για την πρόληψη της παγκόσμιας επισιτιστικής κρίσης συζήτησαν Ζελένσκι - Σαρλ Μισέλ Η Ουκρανία και η ΕΕ συζήτησαν τη λήψη «άμεσων μέτρων για να ξεμπλοκάρουν τα λιμάνια της Ουκρανίας για εξαγωγές σιτηρών» μετά τον ρωσικό αποκλεισμό στα λιμάνια της Μαύρης Θάλασσας της Ουκρανίας που ανάγκασε τους εξαγωγείς σιτηρών της να αναζητήσουν εναλλακτικές λύσεις για τη μεταφορά του φορτίου τους. Ο Ουκρανός πρόεδρος Βολοντίμιρ Ζελένσκι είπε ότι συζήτησε για την πρόληψη «μιας παγκόσμιας επισιτιστικής κρίσης που προκλήθηκε από τις επιθετικές ενέργειες της Ρωσίας» κατά τη διάρκεια συνομιλιών με τον πρόεδρο του Ευρωπαϊκού Συμβουλίου Σαρλ Μισέλ κατά την επίσκεψή του στην Οδησσό τη Δευτέρα. Πριν από τον πόλεμο, η Ουκρανία εξήγαγε 4,5 εκατομμύρια τόνους γεωργικής παραγωγής το μήνα μέσω των λιμανιών της, 12% του παγκόσμιου σιταριού, 15% του καλαμποκιού και 50% του ηλιελαίου της, αναφέρει το πρακτορείο ειδήσεων AFP. Όμως η εισβολή έχει ακρωτηριάσει την εξαγωγική της ικανότητα, με τη Ρωσία να καταστρέφει τις υποδομές μεταφορών και να αποκλείει την Οδησσό, το κύριο λιμάνι για τις εξαγωγές σιτηρών. «Στο λιμάνι της Οδησσού, είδα σιλό γεμάτα σιτηρά, σιτάρι και καλαμπόκι έτοιμα για εξαγωγή», είπε ο Μισέλ. ""Αυτό το εξαιρετικά απαραίτητο φαγητό έχει αποκλειστεί λόγω του ρωσικού πολέμου και του αποκλεισμού των λιμανιών της Μαύρης Θάλασσας που προκαλεί δραματικές συνέπειες για τις ευάλωτες χώρες. Χρειαζόμαστε μια παγκόσμια απάντηση"", πρόσθεσε. Συνεχίζονται οι επιθέσεις στην ανατολική Ουκρανία Σειρήνες αεροπορικής επιδρομής ακούστηκαν σε αρκετές περιοχές της Ουκρανίας νωρίς την Τρίτη, όπως το Λουχάνσκ, το Χάρκοβο και το Ντνίπρο. Ο Σερχίβ Γκαϊντάι, κυβερνήτης του Λουχάνσκ, δήλωσε ότι η περιοχή δέχτηκε επίθεση 22 φορές μέσα σε 24 ώρες έως τα ξημερώματα της Τρίτης. «Κατά τη διάρκεια της 9ης Μαΐου, οι Ρώσοι πυροβόλησαν μαζικά σε όλες τις πιθανές διαδρομές έξω από την περιοχή». Σπίτια καταστράφηκαν στο Σεβεροντονέτσκ και στο Λισιχανσκ και στο χωριό Σιπίλοβο, όπου άνθρωποι παρέμειναν παγιδευμένοι, σημειώθηκε επίθεση σε πλήρωμα επιθεώρησης που τραυμάτισε ένα άτομο, πρόσθεσε ο Γκαϊντάι. Στην πόλη Μπογκοτούκοβ, βορειοδυτικά του Χάρκοβο, τέσσερις άνθρωποι σκοτώθηκαν και πολλά σπίτια καταστράφηκαν σε ρωσικές επιθέσεις τη Δευτέρα, σύμφωνα με τοπικά μέσα ενημέρωσης, επικαλούμενα αξιωματούχους του Χάρκοβο. Το υπουργείο Άμυνας της Ουκρανίας δήλωσε ότι οι ρωσικές δυνάμεις υποστηριζόμενες από άρματα μάχης και πυροβολικό διεξάγουν επιχειρήσεις «καταιγίδα» στο εργοστάσιο της Μαριούπολης στο Αζοφστάλ. Υπενθυμίζεται πως η Μαριούπολη βρίσκεται ανάμεσα στη χερσόνησο της Κριμαίας, που κατέλαβε η Μόσχα το 2014, και τμήματα της ανατολικής Ουκρανίας υπό τον έλεγχο των αυτονομιστών που υποστηρίζονται από τη Ρωσία. Η κατάληψη της πόλης θεωρείται στρατηγικής σημασίας καθώς θα επέτρεπε στη Μόσχα να συνδέσει τις δύο περιοχές. Ουκρανία: Περίπου 100 άμαχοι παραμένουν στο Αζοφστάλ Περίπου εκατό άμαχοι εξακολουθούν να βρίσκονται στο πολιορκούμενο εργοστάσιο της χαλυβουργίας Αζοφστάλ στη Μαριούπολη, ανέφερε ο επικεφαλής της τοπικής αυτοδιοίκησης. Ο Πάβλο Κιριλένκο ανέφερε χθες βράδυ πως στον αχανή χώρο των εγκαταστάσεων βρίσκονται άμαχοι, πέρα από τους 100.000 κατοίκους σε άλλους τομείς της πόλης, που έχει υποστεί τεράστιες ζημιές. «Είναι δύσκολο να εκτιμήσουμε ποιοι ανάμεσά τους θέλουν να φύγουν από την πόλη» είπε ο κ. Κιριλένκο, σύμφωνα με την εφημερίδα Ουκραΐνσκα Πράβντα. , Το λιμάνι της Μαριούπολης είναι στρατηγικής σημασίας στις ουκρανικές ακτές στην Αζοφική Θάλασσα. Η αντιπρόεδρος της ουκρανικής κυβέρνησης Ιρίνα Βέρεστσουκ διαβεβαίωσε το Σαββατοκύριακο πως όλες οι γυναίκες, τα παιδιά και οι ηλικιωμένοι που είχαν βρει καταφύγιο στα υπόγεια του εργοστασίου απομακρύνθηκαν από την Αζοφστάλ. Η εγκατάσταση είναι ο τελευταίος τομέας της πόλης που δεν έχει καταληφθεί ακόμη από τις ρωσικές δυνάμεις. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
79	Το αδιέξοδο μονοπάτι του Πούτιν και το μέτρο της εποχής του Ρούζβελτ που ενεργοποίησαν οι ΗΠΑ	"Ο πρόεδρος των ΗΠΑ δήλωσε πως ο Βλαντίμιρ Πούτιν ""δεν έχει δρόμο να βγει"" από τον πόλεμο που ξεκίνησε, ενώ στέλνει περισσότερα όπλα στην Ουκρανία. Περίπου 100 άμαχοι παραμένουν στο Αζοφστάλ της Μαριούπολης."	                        ΚΟΣΜΟΣ	Ο Βλαντίμιρ Πούτιν	https://www.news247.gr/img/5921/9624817/154000/w660/660/putin.jpg	2022-05-10 07:12	"Ο αμερικανός πρόεδρος Τζο Μπάιντεν είπε χθες Δευτέρα πως τον ανησυχεί το ότι ο ρώσος ομόλογός του δεν έχει οδό που να οδηγεί στον τερματισμό του πολέμου στην Ουκρανία και ότι η κυβέρνησή του εξετάζει τι μπορεί να κάνει γι’ αυτό. Ο κ. Μπάιντεν, ο οποίος εκφράστηκε σε πολιτική εκδήλωση για τη συγκέντρωση κεφαλαίων στο Ποτόμακ, προάστιο της Ουάσινγκτον, επανέλαβε εξάλλου για πολλοστή φορά την εκτίμησή του πως ο κ. Πούτιν πίστευε εσφαλμένα ότι η εισβολή στην Ουκρανία θα διέλυε το NATO και την ΕΕ, αλλά το αποτέλεσμα ήταν το αντίθετο καθώς οι ΗΠΑ και οι ευρωπαϊκές χώρες συσπειρώθηκαν στο πλευρό των Ουκρανών. Σύμφωνα με τον κ. Μπάιντεν, ο ρώσος πρόεδρος είναι εξαιρετικά υπολογιστής και το πρόβλημα του είναι τώρα πως «δεν έχει δρόμο να βγει» από τη σύρραξη, προσθέτοντας πως ο ίδιος και κυβέρνησή του εξετάζουν «τι μπορούμε να κάνουμε γι’ αυτό». Νωρίτερα χθες, ο κ. Μπάιντεν υπέγραψε νόμο που ενεργοποιεί μέτρο της εποχής του Ρούζβελτ για να επιταχυνθούν οι παραδόσεις στρατιωτικού εξοπλισμού στο Κίεβο, μιλώντας για «άλλο ένα σημαντικό εργαλείο στις προσπάθειές μας να υποστηρίξουμε την κυβέρνηση και τον λαό της Ουκρανίας στον αγώνα τους να υπερασπιστούν τη χώρα και τη δημοκρατία του έναντι του βάρβαρου πολέμου του (προέδρου της Ρωσίας Βλαντίμιρ) Πούτιν». Ο ουκρανός πρόεδρος ευχαρίστησε μέσω Twitter τις ΗΠΑ για την υποστήριξή της στον «αγώνα για την ελευθερία και το μέλλον μας» κάνοντας λόγο περί «ιστορικού βήματος». Το μέτρο προβλέπει υπενοικίαση ή δανεισμό οπλισμού στην Ουκρανία καθ’ όλη τη διάρκεια του οικονομικού έτους 2023. Παρόμοιο μέτρο είχε εγκριθεί από το αμερικανικό Κογκρέσο το 1941, κατά τη διάρκεια του Δεύτερου Παγκοσμίου Πολέμου, για να βοηθηθούν σύμμαχοι να αντιμετωπίσουν τη ναζιστική Γερμανία και τον άξονα. Από την έναρξη του πολέμου, η Ουάσινγκτον έχει υποσχεθεί ή παραδώσει ήδη στο Κίεβο όπλα και πυρομαχικά αξίας 3,7 δισεκ. δολαρίων και πλέον, ενώ τον Μάρτιο, το Κογκρέσο ενέκρινε να κατανεμηθούν 13,6 δισεκ. δολάρια για τη χορήγηση ανθρωπιστικής, οικονομικής και στρατιωτικής βοήθειας στην Ουκρανία ως τα τέλη Σεπτεμβρίου. Ο κ. Μπάιντεν ζητεί το Κογκρέσο να εγκρίνει πακέτο βοήθειας 33 δισεκ. δολαρίων, εκ των οποίων τα 20 δισεκ. θα αφορούν στρατιωτική βοήθεια. Κογκρέσο: Σε εξέλιξη οι κινήσεις για επίσπευση της οικονομικής βοήθειας στο Κίεβο Οι Δημοκρατικοί στο Κογκρέσο συμφώνησαν στην επίσπευση της διάθεσης πρόσθετης βοήθειας 39,8 δισεκατομμυρίων δολαρίων (37,68 δισεκατομμυρίων ευρώ) στην Ουκρανία όπως δήλωσαν χθες, δύο πηγές που έχουν λάβει γνώση για τη σχετική νομοθετική πρόταση. Οι κινήσεις που βρίσκονται σε εξέλιξη, χαλάρωσαν τους φόβους για το ενδεχόμενο ότι μία καθυστερημένη ψήφος θα μπορούσε να διακόψει τη ροή αμερικανικών οπλικών συστημάτων προς την κυβέρνηση του Κιέβου. Η Βουλή των Αντιπροσώπων ενδέχεται να ψηφίσει το αναφερόμενο σχέδιο ακόμη και σήμερα. Το νομοσχέδιο, διευρύνει το αίτημα που έκανε ο πρόεδρος Τζο Μπάιντεν προς το Κογκρέσο τον προηγούμενο μήνα, για τη διάθεση 33 δισεκατομμυρίων δολαρίων (31,24 δισεκατομμύρια ευρώ). Οι ηγέτες της Γερουσίας δήλωσαν επίσης, ότι προετοιμάζονται για να κινηθούν ταχύτατα. Μία πρόταση για πρόσθετη χρηματοδότηση που σχετίζεται με την πανδημία COVID-19, για την οποία, μερικοί Δημοκρατικοί επιθυμούσαν να συνδυαστεί με την έκτακτη χρηματοδότηση της Ουκρανίας, θα συζητηθεί τώρα, ξεχωριστά. Ο Μπάιντεν στις 28 Απριλίου, ζήτησε από το Κογκρέσο τη διάθεση 33 δισεκατομμυρίων δολαρίων για την υποστήριξη της Ουκρανίας, συμπεριλαμβανομένων και δαπανών άνω των 20 δισεκατομμυρίων δολαρίων (18,93 δισεκατομμυρίων ευρώ) σε στρατιωτική βοήθεια. Η πρόταση αυτή αποτέλεσε μία δραματική κλιμάκωση της χρηματοδότησης των ΗΠΑ για τον πόλεμο στην Ουκρανία, μετά από τη ρωσική εισβολή. Η νέα πρόταση περιλαμβάνει επιπλέον δαπάνες 3,4 δισεκατομμυρίων ευρώ (3,22 δισεκατομμυρίων δολαρίων), αλλά και τη διάθεση αντίστοιχου ποσού 3,4 δισεκατομμυρίων δολαρίων για τη χορήγηση ανθρωπιστικής βοήθειας, σύμφωνα με τις ίδιες πηγές. Τόσο οι Δημοκρατικοί, όσο και οι Ρεπουμπλικάνοι δήλωσαν ότι υποστηρίζουν τη διάθεση μεγαλύτερης οικονομικής βοήθειας προς την Ουκρανία, ενώ θα εγκρίνουν την έκτακτη χρηματοδότηση γρήγορα. Ωστόσο, η όλη διαδικασία καθυστέρησε από διαφωνίες μεταξύ των κομμάτων σχετικά με το αν θα έπρεπε στο ίδιο νομοσχέδιο, να συμπεριληφθεί η διάθεση πρόσθετης χρηματοδότησης για την COVID-19 ή για την ενίσχυση των μεταναστευτικών ελέγχων. ΗΠΑ: ""Ουκρανοί εκτοπίζονται παρά τη θέλησή τους στη Ρωσία"" Ο εκπρόσωπος του αμερικανικού Πενταγώνου Τζον Κέρμπι δήλωσε χθες Δευτέρα ότι οι ΗΠΑ «βλέπουν ενδείξεις» πως Ουκρανοί μεταφέρονται παρά τη θέλησή τους στη Ρωσία. «Βεβαίως έχουμε δει ενδείξεις ότι Ουκρανοί μεταφέρονται στη Ρωσία, δεν μπορώ να πω πόσοι είναι οι καταυλισμοί ή πώς μοιάζουν», είπε ο κ. Κέρμπι κατά την τακτική ενημέρωση διαπιστευμένων συντακτών στο αμερικανικό υπουργείο Άμυνας. «Όμως έχουμε ενδείξεις πως Ουκρανοί εκτοπίζονται παρά τη θέλησή τους στη Ρωσία», επέμεινε, αποκαλώντας το γεγονός αυτό «εξωφρενικό», αντίθετο με τη συμπεριφορά «υπεύθυνης δύναμης». «Δεν χρειάζεται να ψάξεις πολύ για να δεις αποδείξεις της ρωσικής βαρβαρότητας», συνέχισε ο εκπρόσωπος του Πενταγώνου. «Κάθε φορά που νομίζεις ότι (οι Ρώσοι) δεν μπορούν να πέσουν πιο χαμηλά, σου αποδεικνύουν πως κάνεις λάθος», υπερθεμάτισε. Την Κυριακή, το υπουργείο Άμυνας της Ρωσίας ανακοίνωσε ότι περίπου 1,16 εκατ. Ουκρανοί έχουν μεταφερθεί από την πατρίδα τους στη Ρωσία αφότου άρχισε η ρωσική στρατιωτική εισβολή στην ουκρανική επικράτεια την 24η Φεβρουαρίου, ανάμεσά τους περίπου 205.000 παιδιά. Το Κίεβο και η Ουάσινγκτον καταγγέλλουν ότι η Μόσχα εκτοπίζει παρά τη θέλησή τους πολίτες της Ουκρανίας και δεν τους επιτρέπει να επιστρέψουν στα εδάφη που ελέγχει η ουκρανική κυβέρνηση. Η Ρωσία το αρνείται, αντιτείνει ότι σκοπός των μετακινήσεων αμάχων είναι να σωθούν από τις εχθροπραξίες, κυρίως στο ανατολικό τμήμα της χώρας. Ουκρανία: 100 άμαχοι παραμένουν στο Αζοφστάλ στη Μαριούπολη Περίπου 100 άμαχοι εξακολουθούν να βρίσκονται στο πολιορκούμενο εργοστάσιο της χαλυβουργίας Αζοφστάλ στη Μαριούπολη, ανέφερε ο επικεφαλής της τοπικής αυτοδιοίκησης. Ο Πάβλο Κιριλένκο ανέφερε χθες βράδυ πως στον αχανή χώρο των εγκαταστάσεων βρίσκονται άμαχοι, πέρα από τους 100.000 κατοίκους σε άλλους τομείς της πόλης, που έχει υποστεί τεράστιες ζημιές. «Είναι δύσκολο να εκτιμήσουμε ποιοι ανάμεσά τους θέλουν να φύγουν από την πόλη», λιμάνι στρατηγικής σημασίας στις ουκρανικές ακτές στην Αζοφική Θάλασσα, είπε ο κ. Κιριλένκο, σύμφωνα με την εφημερίδα Ουκραΐνσκα Πράβντα. Η αντιπρόεδρος της ουκρανικής κυβέρνησης Ιρίνα Βέρεστσουκ διαβεβαίωσε το Σαββατοκύριακο πως όλες οι γυναίκες, τα παιδιά και οι ηλικιωμένοι που είχαν βρει καταφύγιο στα υπόγεια του εργοστασίου απομακρύνθηκαν από την Αζοφστάλ. Η εγκατάσταση είναι ο τελευταίος τομέας της πόλης που δεν έχει καταληφθεί ακόμη από τις ρωσικές δυνάμεις. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
80	"Η ""συντέλεια του κόσμου"" δεν ήρθε χτες, ποιοι την προκαλούν να έρθει;"	Λίγες μέρες πριν από τη χτεσινή παρέλαση στην Κόκκινη Πλατεία της Μόσχας για την επέτειο της νίκης της 9ης Μαίου κατά της ναζιστικής Γερμανίας, τα δυτικά μέσα ενημέρωσης είχαν γεμίσει με εικασίες γι’ αυτά που θα έλεγε ο Πούτιν.	                        ΓΝΩΜΕΣ	Βλαντίμιρ Πούτιν	https://www.news247.gr/img/7965/9625138/759000/w660/660/putin.jpg	2022-05-10 06:18	Ορισμένες από αυτές τις εικασίες ήταν πραγματικά τρομοκρατικές.΄Η μήπως προπαγανδιστικά τρομολαγνικές; Μεγάλα και έγκυρα ειδησεογραφικά πρακτορεία, μετέδωσαν ότι ο Πούτιν (υποτίθεται ότι) θα προειδοποιούσε για τη «συντέλεια του κόσμου», «θα κήρυττε ρητώς και επισήμως τον πόλεμο» και(εξυπακούεται ότι) «θα κήρυττε γενική επιστράτευση». Τίποτα από αυτά δεν συνέβη. Ο Πούτιν προσπάθησε να δικαιολογήσει την εισβολή του στην Ουκρανία, με αναφορές στην αντιφασιστική νίκη του 1945 και επικαλούμενος σημερινούς κινδύνους για τη Ρωσία(πχ επέκταση του ΝΑΤΟ προς ανατολάς κ.α). Τι συνέβη, τελικά; Είχαν λάθος πληροφορίες τα διεθνή πρακτορεία και έπεσαν τόσο έξω; Αυτή θα ήταν η πιο αθώα και ανώδυνη εκδοχή. Ή μήπως κάποιοι κουφιοκεφαλάκηδες δυτικοί αξιωματούχοι (Αμερικανοί και Βρετανοί) διοχετεύουν τρομολαγνικά σενάρια περί «συντέλειας του κόσμου», στο πλαίσιο του πολέμου της προπαγάνδας; Η θεωρία ότι ο Πούτιν είναι «τρελός» και μπορεί να χρησιμοποιήσει πυρηνικά όπλα, δεν αντέχει σε λογική επεξεργασία. Ολοι οι ηγέτες των χωρών με τέτοια όπλα γνωρίζουν πολύ καλά ότι δεν θα καταστρέψουν μόνο τους αντιπάλους τους, θα καταστραφούν και οι ίδιοι. Νικητής δεν θα υπάρξει, όλοι ηττημένοι θα βγουν. Ο Πούτιν το ξέρει. Τι επιδιώκουν, λοιπόν, οι σεναριογράφοι της καταστροφής; Όποιος παρακολουθεί στοιχειωδώς τι λένε και κάνουν οι Αμερικανοί καταλήγει εύκολα στο συμπέρασμα ότι το μόνο που δεν θέλουν είναι να τελειώσει σύντομα ο πόλεμος. Το αντίθετο, φαίνεται ότι επιδιώκουν να παραταθεί, με στόχο να να ταπεινωθεί ο Πούτιν. Ο ίδιος ο Μπάιντεν το έχει πει με δύο τρόπους. Τη μία πολύ ωμά («πρέπει να φύγει από την εξουσία»), τόσο ωμά που έσπευσαν οι σύμβουλοί του να τον «διορθώσουν» και ανακάλεσε. Εσχάτως τόσο ο πρόεδρος των ΗΠΑ όσο και ο υπουργός Εξωτερικών Μπλίνκεν είπαν ότι στόχος είναι «να αποδυναμωθεί η Ρωσία», με αποτέλεσμα να δεχτεί επικρίσεις ακόμα και από επιφανείς Αμερικανούς αναλυτές. «Είναι άλλο πράγμα να ζητάς την απόσυρση των ρωσικών στρατευμάτων από την Ουκρανία και την αποκατάσταση της ουκρανικής κυριαρχίας και άλλο πράγμα το να ζητάς την αποδυνάμωση της Ρωσίας. Το πρώτο είναι κάτι πολύ σαφές. Το δεύτερο, από την άλλη πλευρά, μπορεί να είναι κάτι… αέναο», έγραψε ο Τόμας Φρίντμαν στους New York Times. «Ελπίζω αυτός ο πόλεμος να τελειώσει με τον στρατό της Ρωσίας υποβαθμισμένο και τον Πούτιν εκτός εξουσίας. Δεν θα το έλεγα όμως ποτέ αυτό δημόσια αν ήμουν στην ηγεσία, γιατί δεν θα μου προσέφερε τίποτα και ενδεχομένως να μου κόστιζε», έγραψε ο Φρίντμαν, επικαλούμενος μια αγγλική έκφραση σύμφωνα με την οποία τα «ανοιχτά στόματα», ή αλλιώς τα πολλά λόγια, «βουλιάζουν πλοία». Φαίνεται ότι, ανεξάρτητα από τις όποιες προθέσεις του Πούτιν, οι Αμερικανοί δεν ενδιαφέρονται για το σύντομο τερματισμό του πολέμου, διότι έχουν άλλες επιδιώξεις. Θέλουν να αποδυναμωθεί η Ρωσία και να ξεμπερδεύουν με τον Πούτιν. Και αυτό μπορεί να επιτευχθεί αν ο πόλεμος στην Ουκρανία γίνει μακροχρόνιος και η Ρωσία αιμορραγεί σε όλους τους τομείς. Έτσι πιστεύουν οι Αμερικανοί. Αλλωστε, αυτοί είναι μακριά και οι επιπτώσεις του πολέμου τούς πλήττουν λιγότερο. Τη «νύφη» πληρώνουν, κυρίως, οι ευρωπαϊκές χώρες και αυτό έχει καταστεί πλέον ολοφάνερο παντού. Η ηγεσία των Βρυξελλών αποφασίζει το ένα πακέτο κυρώσεων μετά το άλλο, αλλά πολλές χώρες δεν ακολουθούν, γνωρίζοντας ότι, χωρίς το ρωσικό πετρέλαιο και αέριο, οι οικονομίες τους θα τιναχθούν στον αέρα. Ακόμα και η κυβέρνηση Μητσοτάκη-πολύ πρόθυμη, κατά τα άλλα- δεν θέλει να ισχύσει καθολικό εμπάργκο στο ρωσικό πετρέλαιο, καθώς αυτό μεταφέρεται και με πλοία Ελλήνων εφοπλιστών, που θα υποστούν τεράστιες ζημιές. Μπορεί εσχάτως να πλημμύρισαν τα μέσα ενημέρωσης με δημοσιεύματα για τους δυτικούς «φίλους του Πούτιν», με πρώτη την Ανγκελα Μέρκελ, αλλά η Μέρκελ και οι άλλοι ήξεραν πολύ καλά ότι τα οικονομικά νταραβέρια με τη Ρωσία ήταν αμοιβαία επωφελή. Και, πάντως, δεν είχαν αφήσει ποτέ τις χώρες τους χωρίς ενέργεια. Το συμπέρασμα είναι προφανές. Τα συμφέροντα ΗΠΑ και Ευρώπης δεν ταυτίζονται. Οι ηγεσίες των ευρωπαϊκών χωρών δεν μπορούν παρά να συμπορεύονται με τις ΗΠΑ εναντίον της ρωσικής εισβολής στην Ουκρανία, αλλά δεν τις συμφέρει η παράταση του πολέμου. Ο Σόλτς και ο Μακρόν έχουν κάθε λόγο να μην επιδιώκουν να απομονώσουν και να αποδυναμώσουν εντελώς τον Πούτιν, όπως θέλουν οι Αμερικανοί. Ο Μακρόν το είπε χτες στο Ευρωκοινοβούλιο: «Η ειρήνη δεν θα έρθει με την ταπείνωση της Ρωσίας». Προφανώς, διότι γνωρίζει πολύ καλά ότι δεν πρέπει να εξωθήσουν τον Πούτιν στα άκρα, αλλά να του αφήσουν οδό διαφυγής. Οτιδήποτε άλλο δεν είναι μόνο εναντίον των συμφερόντων της Ευρώπης. Αλλά μπορεί και να γίνει επικίνδυνο για την παγκόσμια ειρήνη. Και τότε η «συντέλεια του κόσμου», η οποία σήμερα χρησιμοποιείται για προπαγανδιστικούς σκοπούς, μπορεί να έρθει σαν αυτοεκπληρούμενη προφητεία. Ουδείς νουνεχής άνθρωπος μπορεί διανοηθεί κάτι τέτοιο. Γι’ αυτό τα «γεράκια» δεν πρέπει να αφεθούν να παίζουν με τη φωτιά. Ο πόλεμος πρέπει να τελειώσει σύντομα και οι Ευρωπαίοι έχουν κάθε συμφέρον να το επιδιώξουν. Η «επόμενη μέρα» πρέπει να βρει τον Πούτιν ηττημένο (έτσι κι αλλιώς δεν έχει πετύχει όσα επιδίωκε), αλλά και τον κόσμο όρθιο, χωρίς τις στάχτες ενός παγκόσμιου ολέθρου. Ακολουθήστε το News247.gr στο Google News και μάθετε πρώτοι όλες τις ειδήσεις	                    Γιώργος Καρελιάς
81	Ρωσία-Δύση: Το χάσμα είναι ακόμα τεράστιο ενώ ο πόλεμος συνεχίζεται  	Αν και η ρωσική εισβολή στην Ουκρανία θα κλείσει σε λίγες ημέρες τρεις μήνες, Ρωσία και Δύση εκπέμπουν σε τελείως διαφορετικό μήκος κύματος με τις ελπίδες για ειρήνευση να περιορίζονται. 	                        ΚΟΣΜΟΣ	Συνάντηση του Εμανουέλ Μακρόν με τον Βλαντιμίρ Πούτιν στο Κρεμλίνο	https://www.news247.gr/img/3098/9522886/088000/w660/660/putinmakron.jpg	2022-05-09 22:02	"Αν κάτι έγινε σαφές από τις δημόσιες τοποθετήσεις που έγιναν τη Δευτέρα, ακριβώς 77 χρόνια μετά τη μεγάλη αντιφασιστική νίκη και την κατάληψη του Βερολίνου είναι ότι οι πάλαι ποτέ σύμμαχοι αντιλαμβάνονται εντελώς διαφορετικά την πραγματικότητα όπως αυτή εκτυλίσσεται στα πεδία των μαχών στην Ουκρανία. Σε ότι αφορά τον Βλαντίμιρ Πούτιν, ήταν φυσικό και επόμενο τη Δευτέρα στη μεγάλη φιέστα στην Κόκκινη Πλατεία της Μόσχας, να επιμείνει στο αφήγημά του το οποίο έχει ελάχιστα αλλάξει από τις 24 Φεβρουαρίου, ημέρα κατά την οποία άρχισε η ρωσική εισβολή στην Ουκρανία. Αφού έκανε πάλι λόγο για ""ειδική στρατιωτική επιχείρηση της Ρωσίας στην Ουκρανία"" επανέλαβε ότι η Δύση, με τη στάση της, οδήγησε τα πράγματα στο απροχώρητο. ""Η Ευρώπη δεν ήθελε να μας ακούσει όταν ζητούσαμε ένα δίκαιο συμβιβασμό ενώ γενικά η Δύση ετοιμαζόταν να εισβάλει στη γη μας"" υπογράμμισε χαρακτηριστικά ο Ρώσος ηγέτης μπροστά στα στρατεύματά του. Μάλιστα, επανέλαβε τον ισχυρισμό ότι ""στο Κίεβο έλεγαν ότι μπορεί να αποκτήσουν πυρηνικά όπλα την ίδια ώρα που το ΝΑΤΟ άρχισε να εξερευνά τα εδάφη που βρίσκονται κοντά μας. Αυτό ήταν μία προφανής απειλή για τη χώρα μας και τα σύνορά μας, υπήρχε ανάγκη να πολεμήσουμε"". Ο Πούτιν πάντως δεν επανέλαβε τα περί προσπάθειας αποναζιστικοποίησης της Ουκρανίας υπογράμμιζοντας παράλληλα την ανάγκη να αποφευχθεί ""η επανάληψη της φρίκης ενός νέου παγκοσμίου πολέμου"" χωρίς όμως να διευκρινίσει πως σκοπεύει ο ίδιος και η χώρα να συμβάλουν στην αποκλιμάκωση στα ουκρανικά μέτωπα. Αναφορές στη συντέλεια του κόσμου δεν έγιναν πάντως, παρά τις αντίθετες προαναγγελίες μεγάλων ΜΜΕ, κυρίως δυτικών. Ασυμφωνία χαρακτήρων Ο Εμανουέλ Μακρόν από την πλευρά του, ο μόνος ηγέτης της Δύσης που τοποθετήθηκε μέσα στην ημέρα διατύπωσε ξανά την πρόθεσή του να συμβάλλει έτσι ώστε ""αυτός ο πόλεμος να λήξει όσο το δυνατόν πιο σύντομα"". Δεν εξήγησε όμως το πως αυτό μπορεί να συμβεί και ποιες συγκεκριμένες πρωτοβουλίες, διπλωματικού χαρακτήρα, θα πρέπει να αναληφθούν προς αυτή την κατεύθυνση. Οι δηλώσεις του Γάλλου προέδρου, ο οποίος πρόσφατα επανεκλέχθηκε, μοιάζουν περισσότερο με ευχολόγια. ""Δρούμε ως Ευρωπαίοι για τη διατήρηση της κυριαρχίας και της εδαφικής ακεραιότητας της Ουκρανίας, για την επιστροφή της ειρήνης στην ήπειρό μας"", είπε ο Μακρόν, προσθέτοντας ότι ""είναι αρμοδιότητα της Ουκρανίας να ορίσει τις προϋποθέσεις των διαπραγματεύσεων με τη Ρωσία"". Οι μέχρι στιγμής διαπραγματεύσεις πάντως, όπως αυτές κατέστησαν δυνατές, δεν οδήγησαν σε θεαματικά αποτελέσματα. Κάθε άλλο, βρισκόμαστε ήδη στην 75η ημέρα της ρωσικής εισβολής. Τι έκανε την ίδια ώρα στην άλλη άκρη του Ατλαντικού ο Τζο Μπάιντεν; Σύμφωνα με ρεπορτάζ του CNN συμβούλευε, σε αυστηρό τόνο, τους επιτελείς της CIA να μην μοιράζονται μυστικά αρχεία και στοιχεία των αμερικανικών μυστικών υπηρεσιών με τους Ουκρανούς. Γράφτηκε τις προηγούμενες ημέρες ότι πίσω από στρατιωτικές επιτυχίες των Ουκρανών όπως η βύθιση του πολεμικού πλοίο Moskva βρίσκεται η CIA γεγονός που διαψεύστηκε μάλλον χαλαρά από τις αμερικανικές αρχές. Οι διαρροές όμως στον αμερικανικό τύπο ήταν συνεχείς κάτι που προκάλεσε ακόμα και ενόχληση παλιών, εν αποστρατεία πλέον, αξιωματικών της CIA που τόνισαν ότι μάλλον δεν είναι πολύ σοφό η αμερικανική πλευρά να επικοινωνεί προς τα έξω τέτοιου τύπου επεμβάσεις. Ο Μπάιντεν βέβαια επιχείρησε να κλείσει τη στρόφιγγα των διαρροών, όχι να λάβει πρωτοβουλίες για την αποκλιμάκωση. Φαίνεται ότι κάτι τέτοιο είτε το θεωρεί, προσώρας, ανέφικτο είτε ασύμφορο για τα αμερικανικά συμφέροντα τα οποία εξακολουθούν να στηρίζουν εμπράκτως την Ουκρανία σε όλους τους τόνους. Τελικό συμπέρασμα: Δεν διαφαίνεται ακόμα το φως της ειρήνης στον ορίζοντα... Ακολουθήστε το News247.gr στο Google News και μάθετε πρώτοι όλες τις ειδήσεις"	news247
82	Πούτιν: τα σχέδιά μας στην Ουκρανία θα υλοποιηθούν	Βέβαιος ότι η ρωσική επιχείρηση στην Ουκρανία θα έχει αποτέλεσμα εμφανίστηκε ο Βλαντίμιρ Πούτιν σε δηλώσεις του μετά την παρέλαση της 9ης Μαΐου στην Κόκκινη Πλατεία.	                        ΚΟΣΜΟΣ	Ο Βλαντίμιρ Πούτιν στην παρέλαση στην Κόκκινη Πλατεία	https://www.news247.gr/img/8446/9624668/287000/w660/660/putin4.jpg	2022-05-09 18:41	Ο Ρώσος πρόεδρος Βλαντίμιρ Πούτιν δήλωσε σήμερα πως δεν υπάρχει καμία αμφιβολία ότι η «ειδική στρατιωτική επιχείρηση» της Μόσχας στην Ουκρανία θα έχει αποτέλεσμα, σύμφωνα με το πρακτορείο ειδήσεων TASS. Οι δηλώσεις του Πούτιν έγιναν αφού ο Ρώσος πρόεδρος επέβλεψε την ετήσια στρατιωτική παρέλαση στην Κόκκινη Πλατεία για τη νίκη της Σοβιετικής Ένωσης έναντι της ναζιστικής Γερμανίας στον Β’ Παγκόσμιο Πόλεμο. «Όλα τα σχέδια υλοποιούνται. Θα υπάρξει αποτέλεσμα –γι' αυτό, δεν υπάρχει αμφιβολία», φέρεται να δήλωσε. Ακολουθήστε το News247.gr στο Google News και μάθετε πρώτοι όλες τις ειδήσεις	news247
83	"""Παρανοϊκός δικτάτορας"": Ρώσοι δημοσιογράφοι γέμισαν ιστότοπο υπέρ του Πούτιν με αντιπολεμικά άρθρα"	"Με περισσότερα από 40 άρθρα που κατάφεραν να κρατήσουν για κάποια ώρα online, δύο ρώσοι δημοσιογράφοι κατηγορούν τον Πούτιν ότι διεξήγαγε τον ""πιο αιματηρό πόλεμο του 21ου αιώνα""."	                        ΚΟΣΜΟΣ	Ο Βλαντίμιρ Πούτιν	https://www.news247.gr/img/5921/9624817/154000/w660/660/putin.jpg	2022-05-09 17:49	"Δύο Ρώσοι δημοσιογράφοι που εργάζονται σε δημοφιλή ιστότοπο με ""γραμμή"" υπέρ του Κρεμλίνου τον γέμισαν με αντιπολεμικά άρθρα το πρωί της Δευτέρας, σε μια σπάνια κίνηση κατάθεσης της διαφωνίας τους για τα ρωσικά δεδομένα. Την ημέρα που η χώρα γιόρταζε τη νίκη της Σοβιετικής Ένωσης επί της Ναζιστικής Γερμανίας, τα άρθρα στο Lenta.ru αποκαλούσαν τον Πρόεδρο Βλαντίμιρ Πούτιν «άθλιο παρανοϊκό δικτάτορα» κατηγορώντας τον ότι διεξήγαγε «τον πιο αιματηρό πόλεμο του 21ου αιώνα». «Έπρεπε να το κάνουμε σήμερα. Θέλαμε να υπενθυμίσουμε σε όλους για τι πραγματικά αγωνίστηκαν οι παππούδες μας αυτή την όμορφη Ημέρα της Νίκης – για την ειρήνη», είπε ο 30χρονος Egor Polyakov, ένας από τους δύο δημοσιογράφους, σύμφωνα με τον Guardian. Κατά τη διάρκεια της ετήσιας ομιλίας του μπροστά σε 11.000 στρατιώτες στο Κρεμλίνο το πρωί της Δευτέρας, ο Πούτιν προσπάθησε να δικαιολογήσει την εισβολή στην Ουκρανία, παραλληλίζοντας τις σημερινές μάχες με τη σοβιετική νίκη στον Δεύτερο Παγκόσμιο Πόλεμο. «Δεν είναι αυτό το θέμα της Ημέρας της Νίκης», αναφέρει ο Polyakov σε συνέντευξή του στον Guardian. «Οι απλοί άνθρωποι πεθαίνουν, άμαχες γυναίκες και παιδιά πεθαίνουν στην Ουκρανία. Δεδομένης της ρητορικής που έχουμε δει, αυτό δεν πρόκειται να σταματήσει. Δεν μπορούσαμε να το δεχτούμε άλλο. Αυτό ήταν το μόνο σωστό πράγμα που μπορούσαμε να κάνουμε». Δημοσίευσαν πάνω από 40 άρθρα - Τι περιλαμβάνουν Ο Polyakov, ο οποίος εργάζεται ως ρεπόρτερ για τις επιχειρήσεις στη Lenta, είπε ότι αυτός και η συνάδελφός του Alexandra Miroshnikova δημοσίευσαν περισσότερα από 40 άρθρα επικριτικά για το Κρεμλίνο και τις ενέργειές του στην Ουκρανία. Τα άρθρα έχουν αφαιρεθεί από τότε, αλλά είναι προσβάσιμα μέσω ενός εργαλείου αρχειοθέτησης του web. Το Lenta, ένας από τους μεγαλύτερους ιστότοπους στη χώρα με περισσότερους από 200 εκατομμύρια επισκέπτες μηνιαίως, είναι κομμάτι της μηχανής προπαγάνδας που χρησιμοποιείται για να δικαιολογήσει την εισβολή της Ρωσίας στην Ουκρανία. Η Lenta ανήκει στη Rambler, έναν όμιλο μέσων ενημέρωσης που αγοράστηκε το 2020 από τη Sberbank, τη μεγαλύτερη τράπεζα της Ρωσίας, η οποία είναι κρατική και στην οποία έχουν επιβληθεί κυρώσεις από ΗΠΑ και Ηνωμένο Βασίλειο. Οι τίτλοι των άρθρων που έγραψαν και δημοσιεύθηκαν από τους Polyakov και Miroshnikova το πρωί της Δευτέρας περιελάμβαναν «Ο Βλαντιμίρ Πούτιν είπε ψέματα για τα σχέδια της Ρωσίας στην Ουκρανία», «Ο ρωσικός στρατός αποδείχθηκε ένας στρατός κλεφτών και λεηλατών» και «Η Ρωσία εγκαταλείπει τα πτώματα των στρατευμάτων στην Ουκρανία». Ο Polyakov είπε ότι κάθε άρθρο προερχόταν από ""πληροφορίες διαθέσιμες στο διαδίκτυο"", τις οποίες είπε ότι συνήθως δεν του επιτρεπόταν να χρησιμοποιήσει δεδομένης της ""συντακτικής θέσης"" του περιοδικού. Ο Polyakov και η Miroshkina δημοσίευσαν επίσης μια προσωπική επιστολή στον ιστότοπο, η οποία προέτρεπε τους αναγνώστες: «Μη φοβάστε! Μην σιωπάτε! Βγαίνουμε στην αντεπίθεση! Δεν είστε μόνοι, είμαστε πολλοί! Το μέλλον είναι δικό μας!». Είναι η πρώτη μεγάλη πράξη διαμαρτυρίας που εμφανίζεται στα ρωσικά κρατικά μέσα ενημέρωσης από τότε που η Marina Ovsyannikova, συντάκτρια στο Channel One, ξέσπασε στο πλατό των νυχτερινών ειδήσεων στα μέσα Μαρτίου φωνάζοντας: «Σταματήστε τον πόλεμο. Όχι στον πόλεμο». Υποδεικνύοντας τους πρόσφατους νόμους που εισήγαγε η Ρωσία με στόχο να καταπνίξουν την αντιπολεμική διαφωνία, ο Polyakov είπε ότι τώρα ανησυχεί για την ασφάλειά του. Η Ρωσία έχει ψηφίσει διάφορους νόμους που καθιστούν τη διάδοση «ψευδών» πληροφοριών για τον ρωσικό στρατό αδίκημα που τιμωρείται με πρόστιμα ή φυλάκιση έως και 15 ετών. Οι ρωσικές αρχές έχουν ήδη κατηγορήσει 46 άτομα βάσει αυτών των νόμων, με 14 από αυτούς να βρίσκονται τώρα στη φυλακή. «Φυσικά και φοβάμαι», είπε ο Polyakov. «Δεν ντρέπομαι να το παραδεχτώ. Αλλά ήξερα τι έκανα, ποιες θα μπορούσαν να είναι οι συνέπειες». ""Έχετε αίμα στα χέρια σας"" Το περιεχόμενο της ρωσικής δορυφορικής τηλεόρασης έγινε στόχος κυβερνοεπίθεσης σήμερα καθώς εμφάνιζαν στους τηλεθεατές τους στην Μόσχα μηνύματα κατά του πολέμου στην Ουκρανία. ""Εχετε αίμα στα χέρια σας"", εμφανιζόταν σε στιγμιότυπα οθόνης,σ'ύμφωνα με το Reuters. Στο μενού της δορυφορικής τηλεόρασης της Μόσχας, όλα τα δορυφορικά κανάλια προέβαλαν σήμερα αντιπολεμικά συνθήματα. ""Έχετε το αίμα χιλιάδων Ουκρανών και εκατοντάδων νεκρών παιδιών στα χέρια σας"", έλεγε ένα σλόγκαν. ""Η τηλεόραση και οι αρχές ψεύδονται. Όχι στον πόλεμο"". Ακόμη δεν έχει επιβεβαιωθεί το πως ακριβώς εμφανίστηκαν αυτά τα συνθήματα. Σύμφωνα με το πρακτορείο ειδήσεων Interfax, έκαναν την εμφάνισή τους και στην καλωδιακή τηλεόραση έπειτα από κυβερνοεπίθεση. Επιπλέον, όπως μεταδίδει ο ιστότοπος ""Mediazona"", τα παραπάνω άρθρα εξαφανίστηκαν από παντού, ενώ αντίγραφα τους βρίσκονται στο web–αρχείο. Ακολουθήστε το News247.gr στο Google News και μάθετε πρώτοι όλες τις ειδήσεις"	                        Συραγώ Λιάτσικου
84	"Βρετανία: ""Η Ρωσία έχασε τον πόλεμο"""	Ο υπουργός Άμυνας Μπεν Ουάλας δήλωσε πως οι ρώσοι στρατιωτικοί θα πρέπει να προσαχθούν σε στρατοδικείο ως συνένοχοι του Πούτιν, τον οποίον κάλεσε να συμβιβαστεί με την ήττα του.	                        ΚΟΣΜΟΣ	Ημέρα της Νίκης κατά της ναζιστικής Γερμανίας στην Κόκκινη Πλατεία της Μόσχας	https://www.news247.gr/img/8818/9624504/277000/w660/660/russia3.jpg	2022-05-09 13:41	"Οι ρώσοι στρατιωτικοί διοικητές θα πρέπει να διωχθούν για εγκλήματα πολέμου και για στρατιωτικές αποτυχίες στην Ουκρανία, δήλωσε σήμερα ο βρετανός υπουργός Άμυνας Μπεν Ουάλας. Σε ομιλία του στο βρετανικό Μουσείο Εθνικού Στρατού, η οποία συμπίπτει με την ετήσια παρέλαση στην Κόκκινη Πλατεία της Μόσχας για την Ημέρα της Νίκης επί της ναζιστικής Γερμανίας στον Β’ Παγκόσμιο Πόλεμο, ο Ουάλας είπε ότι οι ρώσοι στρατηγοί είναι εξίσου ένοχοι με τον ρώσο πρόεδρο Βλαντίμιρ Πούτιν και θα πρέπει να προσαχθούν σε στρατοδικείο. Ο Πούτιν και οι στρατηγοί του, είπε ο Ουάλας, αντικατοπτρίζουν τον φασισμό και την τυραννία της εποχής πριν από 77 χρόνια και η εισβολή τους στην Ουκρανία ατιμάζει το στρατιωτικό παρελθόν της χώρας. «Μέσω της εισβολής στην Ουκρανία ο Πούτιν και ο στενός του κύκλος των στρατηγών αντικατοπτρίζουν τώρα τον φασισμό και την τυραννία 77 χρόνια πίσω επαναλαμβάνοντας τα λάθη του απολυταρχικού καθεστώτος του τελευταίου αιώνα». Αναφερόμενος στους ρώσους στρατηγούς ο Ουάλας σχολίασε: «Για αυτούς και για τον Πούτιν δεν μπορεί να υπάρξει καμία ημέρα νίκης, μόνο ντροπής και σίγουρα ήττας στην Ουκρανία».  Είναι πολύ πιθανό η Ουκρανία να νικήσει τον ρωσικό στρατό, εκτίμησε ο Ουάλας και κάλεσε τον Πούτιν να συμβιβαστεί με το γεγονός ότι η Μόσχα έχει χάσει τον πόλεμο μακροπρόθεσμα. «Είναι πολύ πιθανό η Ουκρανία να λυγίσει τον ρωσικό στρατό σε τέτοιο βαθμό ώστε, είτε θα χρειαστεί να πάει πίσω σε συνθήκες προ Φεβρουαρίου ή ουσιαστικά θα καταρρεύσει. Θα πρέπει (ο Πούτιν) να συμβιβαστεί με το πόσο έχει χάσει μακροπρόθεσμα και έχει χάσει απολύτως. Η Ρωσία δεν είναι αυτό που ήταν». Κατά την διάρκεια της ομιλίας του ο Ουάλας κατήγγειλε τη χρήση, σύμφωνα με τον ίδιο, από τον Πούτιν της 77ης επετείου από τη νίκη επί της ναζιστικής Γερμανίας για να κρύψει τα λάθη του στην Ουκρανία, όπου η απάντηση στις αποτυχίες του επί του πεδίου ήταν μια «επαίσχυντη επίδειξη αυτοσυντήρησης, σε συνδυασμό με αποτυχία, θυμό, ανεντιμότητα και αναζήτηση αποδιοπομπαίων τράγων». «Όλοι οι επαγγελματίες στρατιώτες πρέπει να τρομοκρατούνται από τη συμπεριφορά του ρωσικού στρατού», σχολίασε. Οι ρώσοι στρατιώτες «όχι μόνο εμπλέκονται σε παράνομη εισβολή και εγκλήματα πολέμου, αλλά οι διοικητές τους έχουν απογοητεύσει τους στρατιώτες τους σε σημείο που πρέπει να οδηγηθούν ενώπιον στρατοδικείου», πρόσθεσε ο βρετανός υπουργός. Ο Μπεν Ουάλας κάνει έκκληση να καταγγελθεί «ο παραλογισμός των ρώσων στρατηγών που λάμπουν μέσα στις στολές της παρέλασης-- φορτωμένοι από τα πολυάριθμα μετάλλιά τους--απολύτως συνένοχοι στην κατάχρηση της περήφανης ιστορίας των προγόνων τους από τον Πούτιν». «Αντ' αυτού τώρα είναι αυτοί που προκαλούν περιττά δεινά στην υπηρεσία ενός γκανγκστερισμού χαμηλού επιπέδου», κατήγγειλε ο Ουάλας. Καθώς η Ρωσία γιορτάζει τη νίκη στον Β' Παγκόσμιο Πόλεμο με μεγάλη λαμπρότητα, νωρίτερα σήμερα ο πρόεδρος της Ουκρανίας Βολοντίμιρ Ζελένσκι δήλωσε: «Είμαστε περήφανοι για τους προγόνους μας, οι οποίοι μαζί με άλλους λαούς στο πλαίσιο του αντιχιτλερικού συνασπισμού νίκησαν τον ναζισμό. Δεν θα επιτρέψουμε σε κανέναν να προσαρτήσει αυτήν την νίκη, να την οικειοποιηθεί». Η Βρετανία είναι μια από τις πιο ένθερμους υποστηρικτές της ουκρανικής αντίστασης απέναντι στην ""ειδική επιχείρηση"", όπως την αποκαλεί ο Πούτιν, για την αποστρατιωτικοποίηση και αποναζιστικοποίηση της Ουκρανίας. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
85	9η Μαΐου: Οι εικόνες επίδειξης δύναμης στην Κόκκινη Πλατεία	Επίδειξη δύναμης από τον Βλαντίμιρ Πούτιν στους εορτασμούς για την Ημέρα της Νίκης κατά της ναζιστικής Γερμανίας, στην Κόκκινη Πλατεία. Εικόνες από τη μεγάλη σταρτιωτική παρέλαση της 9ης Μαΐου.	                        ΚΟΣΜΟΣ	Ρώσοι πολίτες βλέπουν τα αυτοκινούμενα οχήματα πυροβολικού Msta-S να παρελαύνουν	https://www.news247.gr/img/4965/9624404/794000/w660/660/parelasi10.jpg	2022-05-09 12:45	"Επιβλητική ήταν για μια ακόμη χρονιά η παρέλαση στην Κόκκινη Πλατεία, στη Μόσχα για την Ημέρα της Νίκης κατά της ναζιστικής Γερμανίας στον Β' Παγκόσμιο πόλεμο. Ο ρώσος πρόεδρος, Βλαντίμιρ Πούτιν προχώρησε σε μια ακόμη επίδειξη δύναμης, ""ξεδιπλώνοντας"" στους δρόμους της Μόσχας τη στρατιωτική του δύναμη. Στο ίδιο πνεύμα κινήθηκε και η ομιλία που πραγματοποίησε νωρίτερα στην Κόκκινη Πλατεία, όπου εξαπέλυσε για μια ακόμη φορά επίθεση κατά του ΝΑΤΟ και της Δύσης η οποία, σύμφωνα με τη δήλωσή του, ""ετοίμαζε εισβολή"" στη Ρωσία και στη συνέχεια εμψύχωσε τους στρατιώτες που πολεμούν στην περιοχή του Ντονμπάς, σημειώνοντας πως πολεμούν για την πατρίδα τους. Δεν έλειψαν μάλιστα και οι παραλληλισμοί με τους στρατιώτες που ""έπεσαν"" στον Β' Παγκόσμιο πόλεμο. Δείτε τις εικόνες που έρχονται από την Κόκκινη Πλατεία της Μόσχας:           Ακολουθήστε το News247.gr στο Google News και μάθετε πρώτοι όλες τις ειδήσεις"	news247
86	"Πούτιν: ""Η Δύση ετοίμαζε εισβολή, απαντήσαμε προληπτικά"" - Πολεμικές ιαχές στο τέλος της ομιλίας"	"Ο Βλαντιμίρ Πούτιν μιλώντας στην επιβλητική στρατιωτική παρέλαση στην Κόκκινη Πλατεία της Μόσχας είπε για μια ακόμη φορά ότι τα ρωσικά στρατεύματα στην Ουκρανία ""υπερασπίζονται την πατρίδα""."	                        ΚΟΣΜΟΣ	Ο Πούτιν στην Κόκκινη Πλατεία	https://www.news247.gr/img/1432/9624327/644000/w660/660/putin3.jpg	2022-05-09 10:59	"Ο Ρώσος πρόεδρος Βλαντιμίρ Πούτιν ξεκίνησε την ομιλία του για την Ημέρα της Νίκης κατά της ναζιστικής Γερμανίας στην Κόκκινη Πλατεία της Μόσχας λέγοντας στους Ρώσους μαχητές ότι σήμερα παλεύουν για την ασφάλεια της Ρωσίας. Στη συνέχεια, έδωσε συγχαρητήρια στους βετεράνους για την ημέρα της μεγάλης νίκης επί του ναζισμού και συνέχισε την ομιλία του λέγοντας ότι η «ειδική στρατιωτική επιχείρηση» της Ρωσίας στην Ουκρανία ήταν ένα απαραίτητο και «επίκαιρο» μέτρο που έπρεπε να παρθεί. Όπως χαρακτηριστικά είπε, ήταν η «σωστή απόφαση» μιας ανεξάρτητης, ισχυρής, κυρίαρχης χώρας. Ο Βλαντιμίρ Πούτιν είπε στη συνέχεια ότι τον περασμένο χρόνο υπήρξαν εντάσεις με άλλα ευρωπαϊκά έθνη και το ΝΑΤΟ. Δείτε όλη την παρέλαση στο παρακάτω βίντεο: ""Στο Ντονμπάς πολεμάμε για την Πατρίδα"" Συνέχισε λέγοντας ότι η Ρωσία «προέτρεψε την Ευρώπη να βρει έναν δίκαιο συμβιβασμό, αλλά δεν ήθελαν να μας ακούσουν» και λέει ότι ετοίμαζαν μια επιχείρηση ""σωφρονισμού"" στο Ντονμπάς, στην ανατολική Ουκρανία, όπου είπε ότι οι πλέον εστιάζουν οι επιχειρήσεις της Ρωσίας. Οι εθελοντές και τα ρωσικά στρατεύματα στην περιοχή Ντονμπάς της ανατολικής Ουκρανίας πολεμούν για την πατρίδα τους, όπως δήλωσε. Συγκεκριμένα, είπε: «Πολεμάτε για την Πατρίδα σας, για το μέλλον της».  «Ο θάνατος κάθε στρατιώτη και αξιωματικού είναι επώδυνος για εμάς», δήλωσε. «Το κράτος θα κάνει τα πάντα για να φροντίσει αυτές τις οικογένειες». ""Η Δύση ετοιμαζόταν να εισβάλει στη γη μας"" Η Δύση ετοιμαζόταν να εισβάλει στη γη μας, δήλωσε σήμερα ο Ρώσος πρόεδρος Βλαντίμιρ Πούτιν, στην ομιλία του κατά την Ημέρα της Νίκης επί της ναζιστικής Γερμανίας στο Β' Παγκόσμιο Πόλεμο. ""Στο Κίεβο έλεγαν ότι μπορεί να αποκτήσουν πυρηνικά όπλα και το ΝΑΤΟ άρχισε να εξερευνά τα εδάφη που ήταν κοντά μας και αυτό έγινε προφανής απειλή για τη χώρα μας και για τα σύνορά μας. Όλα μας έλεγαν ότι υπάρχει ανάγκη να πολεμήσουμε."" Το ΝΑΤΟ δημιουργούσε απειλές στα σύνορά μας, ενώ η Δύση δεν ήθελε να εισακούσει τη Ρωσία, δήλωσε ο Πούτιν. Ο ίδιος πρόσθεσε ότι η ειδική στρατιωτική επιχείρηση στην Ουκρανία ήταν ένα απαραίτητο και χρονικά κατάλληλο μέτρο, η μοναδική σωστή απόφαση. Επίκληση στον ηρωισμό στον Β' Παγκόσμιο Πόλεμο για να ενθαρρύνει τον στρατό του Ο ρώσος πρόεδρος επικαλέστηκε τον ηρωισμό των Σοβιετικών κατά τον Β’ Παγκόσμιο Πόλεμο για να παροτρύνει τον στρατό του να νικήσει στην Ουκρανία. Απευθυνόμενος στους συγκεντρωμένους στρατιώτες, τόνισε ότι πρέπει να γίνουν τα πάντα για να αποφευχθεί «η επανάληψη της φρίκης ενός νέου παγκόσμιου πολέμου». Απευθύνθηκε απευθείας στους στρατιώτες που πολεμούν στην περιοχή του Ντονμπάς στην ανατολική Ουκρανία, την οποία η Ρωσία έχει δεσμευθεί να «απελευθερώσει» από το Κίεβο. «Η υπεράσπιση της Πατρίδας, όταν αποφασίζεται η μοίρα της, ήταν ανέκαθεν ιερή», δήλωσε. «Σήμερα πολεμάτε για τον λαό μας στο Ντονμπάς, για την ασφάλεια της Ρωσίας, για την πατρίδα μας». Ο Πούτιν στη συνέχεια κάλεσε να τηρηθεί ενός λεπτού σιγή για τους Ρώσους που σκοτώθηκαν στον Β' Παγκόσμιο Πόλεμο αλλά και για τους στρατιώτες που μάχονται για τη Ρωσία στο Ντονμπάς.  Ο πρόεδρος της Ρωσίας ολοκλήρωσε την ομιλία του στην παρέλαση της Ημέρας της Νίκης στη Μόσχα κάτω από τις επευφημίες των στρατιωτικών στην Κόκκινη Πλατεία που φώναζαν ""oorah"" δηλαδή ""γιούργια"". Ο Ρώσος πρόεδρος είπε χαρακτηριστικά: «Δόξα στις ένοπλες δυνάμεις μας. Για τη Ρωσία! Για τη νίκη!». Ακούστηκε και ο εθνικός ύμνος της Ρωσίας ενώ ήχησαν κανόνια. Η 11λεπτη ομιλία του Πούτιν κατά την 75η ημέρα της ρωσικής εισβολής στην Ουκρανία δεν περιλάμβανε καμία αξιολόγηση για την πρόοδο του πολέμου ούτε κάποια ένδειξη για πόσο ακόμα μπορεί να συνεχιστεί η σύγκρουση. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
87	"Η ιστορία πίσω από την ""Ημέρα της νίκης"" των Ρώσων"	Γιατί τη γιορτάζουν μία ημέρα μετά από τους υπόλοιπους Συμμάχους του Δεύτερου Παγκοσμίου Πολέμου;	                        SUNDAY EDITION	P Photo/Dmitri Lovetsky)	https://www.news247.gr/img/9931/9623938/604000/we990/990/ap21134481424065.jpg	2022-05-09 08:13	"Η “Ημέρα της νίκης” είναι πάντα μια μεγάλη γιορτή για τη Ρωσία: σηματοδοτεί την αιματοβαμμένη επικράτηση της Σοβιετικής Ένωσης επί της Ναζιστικής Γερμανίας στον Β' Παγκόσμιο Πόλεμο, κατά τον οποίο περισσότεροι από οκτώ εκατομμύρια Σοβιετικοί στρατιώτες έπεσαν νεκροί. Φέτος όμως, καθώς ο πόλεμος της Ρωσίας με την Ουκρανία συνεχίζεται, αυτή η μέρα αποκτά ένα διαφορετικό νόημα. Από τις 24 Φεβρουαρίου, τη μέρα που η Ρωσία εισέβαλε στην Ουκρανία, έχουν γίνει ένας σωρός από εικασίες για το αν η φετινή “Ημέρα της Νίκης” θα σημάνει και μια στροφή στον πόλεμο που έχει ήδη σκοτώσει χιλιάδες ανθρώπους και έχει αναγκάσει εκατομμύρια να εγκαταλείψουν τα σπίτια τους. Τον Μάρτιο, το ενημερωτικό σάιτ “Kyiv Independent” ανέφερε ότι οι Ρώσοι είπαν στα στρατεύματα τους ότι ο πόλεμος πρέπει να έχει τελειώσει μέχρι τις 9 Μαΐου, ενώ πιο πρόσφατα, Αμερικανοί και δυτικοί αξιωματούχοι αναρωτήθηκαν ανοιχτά αν η Ρωσία θα κηρύξει επίσημα τον πόλεμο στις 9 Μαΐου, κλιμακώνοντας αυτό που ο Βλαντιμίρ Πούτιν έχει χαρακτηρίσει ως απλώς μια “ειδική στρατιωτική επιχείρηση”. Την 1η Μαΐου όμως, ο υπουργός Εξωτερικών της Ρωσίας, Σεργκέι Λαβρόφ, δήλωσε σύμφωνα με τους “Moscow Times”: “Ο στρατός μας δεν θα προσαρμόσει τις ενέργειές του με βάση καμία ημερομηνία, συμπεριλαμβανομένης της Ημέρας της Νίκης. Θα γιορτάσουμε επίσημα την 9η Μαΐου, όπως κάνουμε πάντα. Θυμηθείτε αυτούς που σκοτώθηκαν για την απελευθέρωση της Ρωσίας και των άλλων δημοκρατιών της πρώην ΕΣΣΔ, καθώς και για την απελευθέρωση της Ευρώπης από τη ναζιστική πανούκλα”. Ο Δεύτερος Παγκόσμιος Πόλεμος έχει διαμορφώσει και την προσέγγιση του Πούτιν στον πόλεμο Ρωσίας-Ουκρανίας. Δικαιολογώντας την εισβολή στην Ουκρανία, υποστήριξε ότι είχε βάλει σκοπό να “αποναζιστικοποιήσει” τη χώρα -μια φράση που πολλοί ειδικοί σημείωσαν ότι είναι ανακριβής, δεδομένου μεταξύ άλλων, ότι η Ουκρανία έχει και Εβραίο Πρόεδρο. Ο Δεύτερος Παγκόσμιος Πόλεμος ήταν πάντοτε ένα πολύ βασικό κομμάτι του πως το ρωσικό κράτος αφηγούνταν την ιστορία της χώρας. Παρότι οι Σύμμαχοι καθιέρωσαν την 7η Μαΐου ως “Ημέρα V-E” δηλαδή “Ημέρα της Νίκης στην Ευρώπη” για να τιμήσουν την παράδοση των Ναζί στη Ρεμς της Γαλλίας, ο Ιωσήφ Στάλιν ήθελε να περιμένει να γιορτάσει μέχρι να παραδοθούν οι Ναζί στο Βερολίνο που ελεγχόταν από τη Σοβιετική Ένωση την επόμενη μέρα. Όταν το κείμενο υπογράφηκε αργά το βράδυ, ήταν ήδη 9 Μαΐου, ώρα Μόσχας. Όπως ανέφερε προηγουμένως και το περιοδικό TIME, τη δεκαετία του ‘60 ο Σοβιετικός ηγέτης Λεονίντ Μπρέζνιεφ καθιέρωσε την 9η Μαΐου ως εθνική εορτή, με στρατιωτικές παρελάσεις. Ο πρώτος μετασοβιετικός πρόεδρος της Ρωσίας, Μπόρις Γέλτσιν, τη μετέτρεψε σε ετήσια παράδοση. Και υπό τον Πούτιν, εκατοντάδες χιλιάδες θεατές έχουν συγκεντρωθεί για να παρακολουθήσουν τους στρατιώτες να βαδίζουν δίπλα σε τανκς και πυραύλους. Πινακίδες και λεωφορεία έχουν κατά καιρούς ""φορέσει"" αφίσες του Στάλιν για την Ημέρα της Νίκης, ενώ δεκάδες εκατομμύρια Ρώσοι πολίτες έχουν παρελάσει στη Μόσχα κρατώντας πορτρέτα συγγενών που πέθαναν στον Β' Παγκόσμιο Πόλεμο. Ο Ιβάν Κουρίλα, καθηγητής στο Ευρωπαϊκό Πανεπιστήμιο της Αγίας Πετρούπολης, είπε στους New York Times το 2018 ότι η αναγνώριση των οικογενειακών θυσιών κατά τη διάρκεια του πολέμου “είναι πιθανώς η μόνη κοινωνική κόλλα με την οποία σχηματίζεται μια ενιαία κοινωνία στη Ρωσία”. Υπάρχουν βέβαια και οι μελετητές που υποστηρίζουν ότι οι οι εορτασμοί της Ημέρας της Νίκης στην πραγματικότητα κρύβουν τις σκληρές αλήθειες. Ειδικοί έχουν επισημάνει ότι η “Ημέρα της Νίκης” δεν έχει να κάνει απλώς με τον εορτασμό των στρατιωτικών επιτευγμάτων της Ρωσίας στο παρελθόν. Έχει να κάνει πιο πολύ με την ενίσχυση της υποστήριξης προς τη Ρωσία στο σήμερα και την επίδειξη της ρωσικής στρατιωτικής δύναμης. Ο δημοσιογράφος Αντρέι Κολέσνικοφ έγραψε σε ένα άρθρο του το 2017 ότι η σύγχρονη σημασία της “Ημέρας της Νίκης” ότι είναι “κεντρική” στην άποψη του Πούτιν για τη ρωσική ιστορία και ότι ο “Μεγάλος Πατριωτικός Πόλεμος” έχει γίνει το παρατσούκλι του Β' Παγκοσμίου Πολέμου. “Το σημερινό καθεστώς, που αυτοαποκαλείται μοναδικός κληρονόμος αυτής της νίκης, χρησιμοποιεί αυτό το επίτευγμα για να μείνει απρόσβλητος στην κριτική για άλλα ζητήματα, δικαιολογώντας ταυτόχρονα τις τρέχουσες προσπάθειες στρατιωτικοποίησης και την υπερβολική κρατική παρέμβαση σε όλες τις πτυχές της ζωής”, έγραψε ο ίδιος. “Στην επίσημη αντίληψή της, ο εορτασμός της Ημέρας της Νίκης από τη Ρωσία το 1945 είναι μόνο τυπικά μια αφορμή για να πενθήσουμε όλοι μαζί τους νεκρούς του πολέμου. Αντίθετα, έχει μετατραπεί σε εργαλείο για την παροχή υποστήριξης στο πιο στρατιωτικοποιημένο και πολεμικό είδος Ρώσου ηγέτη”. Σύμφωνα με τον ΟΗΕ, μέχρι σήμερα, την ημέρα που εορτάζεται η νίκη στον πόλεμο κατά των ναζί, ο πόλεμος Ρωσίας-Ουκρανίας έχει εκτοπίσει μέχρι στιγμής περισσότερους από πέντε εκατομμύρια Ουκρανούς. Προβλέπει ότι μέχρι την ολοκλήρωσή του, θα έχει εκτοπίσει περισσότερα από οκτώ εκατομμύρια."	                        Κώστας Μανιάτης
88	"Ουκρανία - Ζελένσκι: "" Η Ρωσία ξέχασε όλα όσα ήταν σημαντικά για τους νικητές το 1945"""	Ο Βολοντίμιρ Ζελένσκι καταδίκασε τους σφοδρούς βομβαρδισμούς σε περιοχές της Ουκρανίας και τον θάνατο 60 αμάχων σε σχολείο. Το μήνυμά του για την παρέλαση του Πούτιν.	                        ΚΟΣΜΟΣ	Βολοντίμιρ Ζελένσκι	https://www.news247.gr/img/8672/9624090/091000/w660/660/zelenskyy.jpg	2022-05-09 07:28	"«Η Ρωσία ξέχασε όλα όσα ήταν σημαντικά για τους νικητές του Β΄ Παγκοσμίου Πολέμου», κατήγγειλε χθες Κυριακή ο ουκρανός πρόεδρος Βολοντίμιρ Ζελένσκι, την παραμονή της σημερινής επετείου στη Ρωσία της νίκης επί της ναζιστικής Γερμανίας. Ο κ. Ζελένσκι καταδίκασε στο διάγγελμά του τους «σφοδρούς βομβαρδισμούς» σε πολλές περιοχές της Ουκρανίας, ανάμεσά τους αυτόν που προκάλεσε όπως είπε τον θάνατο 60 αμάχων σε σχολείο που είχε μετατραπεί σε καταφύγιο στο ανατολικό τμήμα της χώρας, «σαν να μην ήταν 8η Μαΐου σήμερα, σαν να μην είναι 9η αύριο, όταν η λέξη-κλειδί για όλους τους φυσιολογικούς ανθρώπους θα έπρεπε να είναι η ειρήνη». «Η Ουκρανία και ο ελεύθερος κόσμος το θυμούνται», πέταξε. Σύμφωνα με τον κ. Ζελένσκι, η Ουκρανία «έδειξε πως είναι μέρος του ελεύθερου κόσμου και της ενωμένης Ευρώπης» απέναντι στην απομονωμένη Μόσχα, που επιλέγει «το κακό και το μίσος» και «όλος ο κόσμος θα το δει αύριο». Σήμερα διεξάγεται στην Κόκκινη Πλατεία της Μόσχας η παραδοσιακή στρατιωτική παρέλαση, επίδειξη δύναμης της Ρωσίας εν μέσω της εισβολής στην Ουκρανία. «Ο ρωσικός στρατός δεν θα ήταν ο εαυτός του αν δεν σκότωνε», είπε ακόμη ο κ. Ζελένσκι στο διάγγελμά του, επιμένοντας στον βομβαρδισμό του σχολείου το Σάββατο όπου είχαν καταφύγει δεκάδες άμαχοι. Άμαχοι από τη Μαριούπολη και το Αζοφστάλ έφτασαν στη Ζαπορίζια Περισσότεροι από 170 άμαχοι από τη Μαριούπολη, μεταξύ των οποίων και 40 από το Αζοφστάλ, έφτασαν το βράδυ της Κυριακής στη Ζαπορίζια. Οι άμαχοι, ορισμένοι εκ των οποίων κρατούσαν μικρά παιδιά, κατέβηκαν από τα λευκά λεωφορεία που τους μετέφεραν μέχρι τον χώρο στάθμευσης ενός εμπορικού κέντρου, το οποίο έχει μετατραπεί σε χώρο υποδοχής για τους ανθρώπους που φεύγουν από τις ζώνες τις οποίες έχει καταλάβει ο ρωσικός στρατός. Εργαζόμενοι σε ανθρωπιστικές οργανώσεις συνόδευαν κάποιους ηλικιωμένους, μεταξύ των οποίων ήταν και μια γυναίκα σε αναπηρικό αμαξίδιο. Συνολικά 174 άνθρωποι έφτασαν με οκτώ λεωφορεία «από την κόλαση της Μαριούπολης» ανέφερε η συντονίστρια του ΟΗΕ για ανθρωπιστικά ζητήματα στην Ουκρανία, Οσνάτ Λουμπράνι. «Με αυτή τη νέα επιχείρηση, ξεπερνούν τους 600 οι άνθρωποι που απομακρύνθηκαν» από την εμπόλεμη ζώνη, πρόσθεσε στην ανακοίνωσή της. «Η δουλειά μας, ωστόσο, δεν τελείωσε», συνέχισε, διαβεβαιώνοντας ότι «δεκάδες άνθρωποι που ήθελαν να ενταχθούν στο κομβόι τις τελευταίες ημέρες δεν κατάφεραν να το κάνουν». Το Σάββατο, το Κίεβο ανακοίνωσε ότι όλες οι γυναίκες, τα παιδιά και οι ηλικιωμένοι απομακρύνθηκαν από το Αζοφστάλ, τον τελευταίο θύλακα αντίστασης των ουκρανικών δυνάμεων στη Μαριούπολη. Ο πρόεδρος Βολοντίμιρ Ζελένσκι σημείωσε ότι τώρα θα πρέπει να απομακρυνθούν οι τραυματίες και το ιατρονοσηλευτικό προσωπικό. ΟΗΕ: ""Συγκλονισμένος"" από την επίθεση στο σχολείο της Μπιλοχορίβκα Συγκλονισμένος από τον βομβαρδισμό ενός σχολείου στην ανατολική Ουκρανία, όπου σκοτώθηκαν 60 άνθρωποι, σύμφωνα με τον Ουκρανό πρόεδρο Βολοντίμιρ Ζελένσκι, δήλωσε ο γενικός γραμματέας των Ηνωμένων Εθνών Αντόνιο Γκουτέρες. «Ο γενικός γραμματέας είναι συγκλονισμένος από την επίθεση που διαπράχθηκε στις 7 Μαΐου σε ένα σχολείο της Μπιλοχορίβκα, στην Ουκρανία, όπου πολλοί άνθρωποι είχαν προφανώς αναζητήσει καταφύγιο από τις μάχες», ανέφερε ο εκπρόσωπος του Γκουτέρες, Στεφάν Ντουζαρίκ, σε ανακοίνωσή του. Ο Γκουτέρες επανέλαβε ότι «οι άμαχοι και οι πολιτικές υποδομές» δεν πρέπει να γίνονται στόχο σε καιρό πολέμου και σημείωσε ότι αυτή η επίθεση «υπενθύμισε για άλλη μια φορά ότι στον πόλεμο αυτόν, όπως και σε τόσες συρράξεις, οι πολίτες είναι αυτοί που πληρώνουν το υψηλότερο τίμημα». Ακολουθήστε το News247.gr στο Google News και μάθετε πρώτοι όλες τις ειδήσεις"	news247
89	9η Μαΐου: Η Ρωσία του 2022 δεν είναι η Σοβιετική Ένωση του 1945 	Αλλιώς οραματιζόταν αλλά εν τέλει διαφορετικά θα την γιορτάσει την εφετινή 9η Μαϊου ο Βλαντίμιρ Πούτιν. Ακόμα και έτσι όμως, ο πλανήτης στρέφει σήμερα το βλέμμα του στη Μόσχα. 	                        ΚΟΣΜΟΣ	O Πούτιν στη παρέλαση στη Κόκκινη Πλατεία	https://www.news247.gr/img/4911/9624257/998000/w660/660/putin.jpg	2022-05-09 06:23	"Το ημερολόγιο δείχνει Δευτέρα 9 Μαϊου 2022 και όχι 1945, δυστυχώς για τον Πούτιν. Η Ρωσία θα γιορτάσει βέβαια, όπως κάθε χρόνο, την Ημέρα της Νίκης κατά της ναζιστικής Γερμανίας, ο Βλαντίμιρ Πούτιν όμως γνωρίζει καλά ότι αυτή τη φορά η χώρα του παίζει το ρόλο του επιτέμενου και όχι του αμυνόμενου, με ότι αυτό συνεπάγεται. Το τι γιορτάζεται είναι σαφές. Εξουδετερωμένη από τη δράση των συμμάχων (ΗΠΑ, Αγγλία, Σοβιετική Ενωση) και κυρίως από τη λυσσώδη αντίσταση των Σοβιετικών η οποία μετατράπηκε σε μία επική αντεπίθεση που έφτασε μέχρι το Βερολίνο, η ναζιστική Γερμανία υπέγραψε, άρον-άρον, τη συνθηκολόγησή της. Ηταν 8 Μαϊου με ώρα Γερμανίας αλλά 9 με ώρα Μόσχας, γι' αυτό και ο εορτασμός λαμβάνει χώρα στις 9. Ο ναζισμός, στη γερμανική εκδοχή του, άφηνε την τελευταία του πνοή. Δείτε live την παρέλαση στην Κόκκινη Πλατεία: Αν και μετά την κατάρρευση του υπαρκτού σοσιαλισμού και τη διάλυση της Σοβιετικής Ένωσης το 1991, οι μετέπειτα ρωσικές κυβερνήσεις έριξαν τους τόνους της επετείου και πήγαν σε πιο λάιτ εκδοχές της γιορτής, ο Πούτιν επανέφερε τη μεγαλοπρέπεια των Σοβιετικών χρόνων. Η Ρωσία, υπό την ηγεσία Πούτιν, ""κληρονομούσε"" το σύνολο του σοβιετικού κλέους για τη νίκη επί της ναζιστικής Γερμανίας σε μία εμφανή προσπάθεια του Ρώσου προέδρου να τονώσει την εθνική αυτοπεποίθηση αλλά και να εμφανιστεί ο ίδιος ως ηγέτης μακράς πνοής που μπορεί να εγγυηθεί ότι η Ρωσία θα επανέλθει στις παλιές δόξες. Ειδικά οι ""στρογγυλές"" επέτειοι, και ιδιαίτερα αυτή του 2015, μετατράπηκαν σε φιέστες πουτινικής έμπνευσης για προφανείς λόγους. Τι γίνεται το 2022 Αναμφισβήτητα την εφετινή 9η Μαϊού, ο Πούτιν τη φανταζόταν αλλιώς όταν έδινε την τελική εντολή για τη ρωσική εισβολή στην Ουκρανία στις 24 Φεβρουαρίου. Ο Ρώσος πρόεδρος επιθυμούσε να έχει ξεμπερδέψει και να έχει επιτύχει ήδη τους διακηρυγμένους πριν από την επίθεση στόχους του, όμως η ουκρανική αντίσταση του άλλαξε τα σχέδια και τον προγραμματισμό. Από φιέστα, η εφετινή 9 Μαϊου μετατρέπεται σε μέρα διακήρυξης αντεπίθεσης και... συντέλειας του κόσμου, όπως χαρακτηριστικά περιγράφεται η πρόθεση του Πούτιν να σκληρύνει, επικοινωνιακά τουλάχιστον, τη στάση του αναφορικά με τις εξελίξεις στο πολεμικό μέτωπο. Πάνω από τον καθεδρικό ναό του Αγίου Βασιλείου θα πετάξουν τα υπερηχητικά μαχητικά, τα στρατηγικά βομβαρδιστικά Tu-160 και για πρώτη φορά από το 2010, το αεροσκάφος τύπου Il-80, το οποίο προορίζεται να μεταφέρει την ανώτατη στρατιωτική διοίκηση σε περίπτωση πυρηνικού πολέμου, όπως ανακοίνωσε το ρωσικό υπουργείο Άμυνας. Σύμφωνα με αυτό το σενάριο, το αεροσκάφος Il-80 είναι σχεδιασμένο να μετατραπεί σε κέντρο διοίκησης για τον Ρώσο πρόεδρο. Είναι εξοπλισμένο με πλήθος τεχνολογιών αλλά οι ειδικές λεπτομέρειες εξακολουθούν να θεωρούνται κρατικά μυστικά της Ρωσίας. Σε κάθε περίπτωση όμως η ρωσική εισβολή είχε ως αποτέλεσμα να σκοτωθούν χιλιάδες άνθρωποι, ενώ περίπου 10 εκατομμύρια Ουκρανοί αναγκάστηκαν να εγκαταλείψουν τις εστίες τους. Επίσης οδήγησε την Ρωσία στην μέγγενη των σκληρών κυρώσεων της Δύσης και ενίσχυσε τους φόβους για μια ευρύτερη αντιπαράθεση μεταξύ Ρωσίας και Ηνωμένων Πολιτειών, που είναι οι μεγαλύτερες πυρηνικές δυνάμεις στον κόσμο. Αν και οι 11.000 στρατιωτικοί που θα παρελάσουν στην Κόκκινη Πλατεία μαζί με 131 είδη όπλων και στρατιωτικού εξοπλισμού θα παρουσιάσουν ένα μεγάλο θέαμα, η σύγκρουση στην Ουκρανία έχει δείξει την αδυναμία των ρωσικών ενόπλων δυνάμεων παρά την προσπάθεια του Πούτιν κατά την διάρκεια της εικοσαετούς θητείας του να ανακόψει την αποδυνάμωσή μετά την κατάρρευση της Σοβιετικής Ένωσης. Η Margarita Konaev, ερευνήτρια στο Κέντρο Ασφάλειας και Αναδυόμενης Τεχνολογίας του Georgetown αναμένει ότι για να σώσει την φήμη του, ο Πούτιν θα προσπαθήσει να αποσπάσει την προσοχή από την πραγματικότητα του πολέμου και να αυξήσει την αφήγηση που έχει λειτουργήσει μέχρι τώρα: μια έκκληση στον εθνικισμό και το επιχείρημα ότι αυτός είναι ένας πόλεμος που επιβάλλεται στους Ρώσους από την επέκταση του ΝΑΤΟ και ότι η Ουκρανία δεν είναι πραγματική χώρα. “Θα επιμείνει ότι οι ΗΠΑ και το ΝΑΤΟ είναι πρόθυμοι να διακινδυνεύσουν τη συνεχή βία και την οικονομική ύφεση σε όλο τον κόσμο μόνο και μόνο για να ταπεινώσουν τη Ρωσία και να περιορίσουν τη δύναμή της στη διεθνή τάξη”, είπε. “Εφόσον είναι 9 Μαΐου, θα γίνει παραπομπή στον Μεγάλο Πατριωτικό Πόλεμο και θα παρουσιαστεί αυτή η στιγμή ως μια άλλη που ο ρωσικός λαός πρέπει να είναι σταθερός και ηρωικός ενώ δέχεται επίθεση. Ο Πούτιν έχει αποδείξει ότι είναι αρκετά ικανός να διαστρεβλώνει αλήθειες και να αναδιοργανώνει την αφήγηση με τρόπο που μπορεί να φαίνεται λογικά αβάσιμος, αλλά παρ' όλα αυτά έχει απήχηση. Δεν είναι το πρώτο του ροντέο ή της Ρωσίας με προπαγάνδα”. Από την πλευρά του ο Mathieu Boulege, ανώτερος ερευνητής στο think tank Chatham House στο Λονδίνο, πιστεύει ότι, αφού αρχικά έλαβε ""φτωχές"" πληροφορίες, ο Πούτιν συνειδητοποιεί τελικά ότι οι δυνάμεις του έχουν επεκταθεί υπερβολικά. Αλλά δεν φαίνεται να είναι απελπισμένος. “Ο Πούτιν δεν θα παραδεχτεί την ήττα. Το Κρεμλίνο δεν θα συμβιβαστεί”. Άκριβώς πριν από τις 9 Μαΐου θα υπάρξει μια μεγάλη στιγμή για τον Πούτιν να πει, η αποστολή ολοκληρώθηκε, αυτή είναι η δική μου εκδοχή της ιστορίας. Αυτή είναι η κληρονομιά μου. Πρέπει να παρουσιαστεί ως αποστολή που έχει εκπληρωθεί. Ξεχάστε την κατάληψη του Κιέβου. Ισοπεδώσαμε τη Μαριούπολη, έχουμε απελευθερώσει περισσότερα μέρη του Ντονμπάς. Ίσως ανακοινώσουν μια δημοκρατία στη Χερσώνα”. Συνεχίζοντας, προβλέπει έναν πόλεμο φθοράς που θα διαρκέσει “όσο ο Πούτιν είναι στη θέση του”. Ο Boulege επισημαίνει ότι πολλά είναι άγνωστα για την ψυχική του κατάσταση και πόσο είναι διατεθειμένος να καταστρέψει τη χώρα μαζί του. “Είναι ένας εξαντλημένος Ρώσος 70 ετών”, λέει ο Boulege. «”Μπορεί να υπάρχει κάτι που δεν γνωρίζουμε για την ψυχική ή σωματική του υγεία”. Θα κατέφευγε στα πυρηνικά; “Σε ό,τι με αφορά, είναι καταστροφικός αλλά όχι αυτοκτονικός”, λέει ο Boulege. “Εκτός κι αν αποδειχθεί το αντίθετο. Όλα τα σενάρια είναι στο τραπέζι”. Ο απρόβλεπτος Πούτιν Αυτό που κανείς δεν μπορεί να αρνηθεί είναι ότι ο Ρώσος πρόεδρος δεν μπορεί να προβλεφθεί εύκολα ως προς τις αντιδράσεις του. Μέχρι και τις τελευταίες ημέρες πριν από την εισβολή στη Ουκρανία, η Ρωσία σε όλους τους τόνους διέψευδε ότι προτίθεται να εισβάλλει. Ολα άλλαξαν τα ξημερώματα της 24ης Φεβρουαρίου με τη γενικευμένη επίθεση στο σύνολο, σχεδόν, της ουκρανικής επικράτειας. Η λογική λέει ότι αφού η Ρωσία, πληρώνοντας τεράστιο φόρο αίματος και σκορπώντας τον όλεθρο, έχει επιτύχει κάποιους από τους στόχους που έθεσε στις 24 Φεβρουαρίου, μπορεί σιγά-σιγά να απαγκιστρωθεί και να διατηρήσει υπό τον έλεγχό της τις περιοχές που την ενδιαφέρουν. Ηδη, σύμφωνα με το ρωσικό πρακτορείο, οι πολίτες στην περιοχή της Χερσώνας θα μπορούν να εκδίδουν ρωσικά διαβατήρια τους επόμενους μήνες και να πληρώνονται τις συντάξεις τους σε ρούβλια. Ομως στο πουτινικό σύμπαν όλα είναι πιθανά. Γι' αυτό και ας περιμένουμε το τι θα δηλώσει ο Ρώσος πρόεδρος κατά τη μεγάλη παρέλαση των στρατευμάτων του στη Μόσχα. Ολος ο πλανήτης θα έχει το βλέμμα του στραμμένο στη ρωσική πρωτεύουσα... Ακολουθήστε το News247.gr στο Google News και μάθετε πρώτοι όλες τις ειδήσεις"	news247
90	"G7: Σκληρές κυρώσεις στη Ρωσία - ""Ο Πούτιν ντροπιάζει τις θυσίες του ρωσικού λαού"" "	Η ομάδα των G7 σκλήρυνε τη στάση της εναντίον της Ρωσίας με ακόμα περισσότερες κυρώσεις για τη ρωσική οικονομία. Η ανακοίνωση της αμερικανικής κυβέρνησης.	                        ΚΟΣΜΟΣ	Ο Τζο Μπάιντεν	https://www.news247.gr/img/2778/9612827/766000/w660/660/biden.jpg	2022-05-08 20:13	Η G7 δεσμεύτηκε ότι θα καταργήσει σταδιακά τις εισαγωγές ρωσικού πετρελαίου ενώ οι ΗΠΑ θα λάβουν μέτρα για να απαγορεύσουν ή να αποτρέψουν τον εφοδιασμό της Ρωσίας με υπηρεσίες από τις οποίες εξαρτάται η Μόσχα, ανακοίνωσε ο Λευκός Οίκος. Η απόφαση της G7 «θα επιφέρει σκληρό πλήγμα στην κυριότερη οικονομική αρτηρία του (Βλαντίμιρ) Πούτιν και θα του στερήσει τα έσοδα που χρειάζεται για να χρηματοδοτήσει τον πόλεμο» κατά της Ουκρανίας, τονίζει στην ανακοίνωση η αμερικανική κυβέρνηση. Στην ανακοίνωση δεν διευκρινίζεται ποιες δεσμεύσεις ανέλαβε η κάθε χώρα ξεχωριστά, δηλαδή η Γερμανία (που προεδρεύει στην G7 φέτος), ο Καναδάς, οι ΗΠΑ, η Γαλλία, η Ιταλία, η Ιαπωνία και η Βρετανία. Οι ΗΠΑ έχουν ήδη απαγορεύσει την εισαγωγή ρωσικών υδρογονανθράκων, αν και οι εισαγωγές αυτές ήταν μικρές. Οπως αναφέρει το ΑΠΕ-ΜΠΕ, οι ηγέτες της G7 στο κοινό ανακοινωθέν τους τόνισαν ότι θα εντείνουν την οικονομική απομόνωση της Ρωσίας και την εκστρατεία τους εναντίον της ρωσικής ελίτ που στηρίζει τον Ρώσο πρόεδρο, Βλαντίμιρ Πούτιν. Ενώ ο Πούτιν ετοιμάζεται να γιορτάσει τη Δευτέρα τη νίκη της πρώην ΕΣΣΔ επί της ναζιστικής Γερμανίας, οι πράξεις του στην Ουκρανία «ντροπιάζουν τη Ρωσία και τις ιστορικές θυσίες του λαού της», αναφέρουν οι επτά ηγέτες. Στη βιντεοδιάσκεψή τους, στην οποία συμμετείχε ο Ουκρανός πρόεδρος Βολοντίμιρ Ζελένσκι, επανέλαβαν ότι «δεσμεύονται να λάβουν νέα μέτρα για να βοηθήσουν την Ουκρανία να διασφαλίσει ένα ελεύθερο και δημοκρατικό μέλλον» καθώς και να αμυνθεί και να απωθήσει μελλοντικές επιθετικές ενέργειες. Νέες κυρώσεις στα ΜΜΕ και τη ρωσική ελίτ από ΗΠΑ Η Ουάσινγκτον ανακοίνωσε εξάλλου μια νέα σειρά μέτρων σε βάρος της Ρωσίας, που προσανατολίζονται σε δύο μεγάλους άξονες: τα μέσα ενημέρωσης και την πρόσβαση των ρωσικών εταιρειών και της ρωσικής ελίτ σε συμβουλευτικές και λογιστικές υπηρεσίες. Οι ΗΠΑ επιβάλλουν κυρώσεις στα τηλεοπτικά κανάλια Pervy Kanal, Rossiya-1 και NTV. Θα απαγορευτεί σε κάθε αμερικανική εταιρεία να τα χρηματοδοτεί μέσω διαφημίσεων ή να τους πουλάει εξοπλισμό. «Καμία αμερικανική εταιρεία δεν πρέπει να συμμετέχει στη χρηματοδότηση της ρωσικής προπαγάνδας» ανέφερε ένα υψηλόβαθμο στέλεχος του Λευκού Οίκου, υπογραμμίζοντας ότι τα μέσα αυτά ελέγχονται, ευθέως ή εμμέσως, από το Κρεμλίνο. Απαγορεύεται επίσης στις αμερικανικές εταιρείες να παρέχουν λογιστικές, διοικητικές, συμβουλευτικές ή άλλες υπηρεσίες, όπως μάρκετινγκ ή κάθε υπηρεσία που χρησιμοποιείται ώστε να λειτουργούν πολυεθνικές εταιρείες αλλά που θα μπορούσε επίσης να χρησιμοποιηθεί για να παρακαμφθούν οι κυρώσεις ή να αποκρυβούν παράνομα αποκτηθείσες περιουσίες. Ο Λευκός Οίκος σχολίασε ότι μολονότι οι Ευρωπαίοι είναι εκείνοι που έχουν στενότερους βιομηχανικούς δεσμούς με τη Ρωσία, οι ΗΠΑ και η Βρετανία κυριαρχούν στον τομέα των υπηρεσιών, κυρίως μέσω των «Big Four», των τεσσάρων κολοσσών στον τομέα της λογιστικής και της παροχής συμβουλών: Deloitte, EY, KPMG και PwC. Επιτρέπεται ωστόσο η παροχή νομικών υπηρεσιών. Οι ΗΠΑ απαγορεύουν επίσης την εξαγωγή μια σειρά αμερικανικών προϊόντων, από μπουλντόζες και συστήματα εξαερισμού μέχρι λέβητες. Ακολουθήστε το News247.gr στο Google News και μάθετε πρώτοι όλες τις ειδήσεις	news247
91	"Πούτιν: ""Όπως το 1945, η νίκη θα είναι δική μας"""	"Τις... ευχές του στους Ουκρανούς για ένα ""ειρηνικό και δίκαιο μέλλον"" και την πεποίθηση ότι η Ρωσία θα νικήσει τον πόλεμο, όπως το 1945, εξέφρασε ο Βλαντίμιρ Πούτιν."	                        ΚΟΣΜΟΣ	Βλαντίμιρ Πούτιν	https://www.news247.gr/img/2920/9623377/397000/w660/660/putin.jpg	2022-05-08 17:13	Ο πρόεδρος της Ρωσίας Βλαντίμιρ Πούτιν διαβεβαίωσε πως «όπως το 1945, η νίκη θα είναι δική μας», κάνοντας σειρά συγκρίσεων μεταξύ του Β΄ Παγκοσμίου Πολέμου με τη σύρραξη στην Ουκρανία, στις ευχές του για την 9η Μαΐου, μεταδίδει το Γαλλικό Πρακτορείο Ειδήσεων. «Σήμερα, οι στρατιωτικοί μας, όπως οι πρόγονοί τους, μάχονται στήθος με στήθος για την απελευθέρωση των πάτριων εδαφών τους από τη ναζιστική βρωμιά, με την πεποίθηση πως, όπως το 1945, η νίκη θα είναι δική μας», είπε ο Πούτιν στις ευχές που απηύθυνε σήμερα στις χώρες του πρώην σοβιετικού μπλοκ, όπως και στις αυτονομιστικές περιοχές της ανατολικής Ουκρανίας. «Σήμερα, το κοινό καθήκον είναι να εμποδίσουμε την αναγέννηση του ναζισμού, ο οποίος προκάλεσε τόσα δεινά στους λαούς διαφορετικών χωρών», συμπλήρωσε, εκφράζοντας την ελπίδα ότι «οι νέες γενιές θα είναι αντάξιες της μνήμης των πατέρων και των παππούδων τους». Στις ευχές του, ο Βλαντίμιρ Πούτιν έκανε αναφορά όχι μονάχα στους στρατιώτες, αλλά επίσης στους πολίτες «του εσωτερικού μετώπου», που «συνέτριψαν τον ναζισμό με αντίτιμο αναρίθμητες θυσίες». «Δυστυχώς, σήμερα, ο ναζισμός σήκωσε ξανά κεφάλι», σημείωσε ο Ρώσος πρόεδρος, μιλώντας προς τους Ουκρανούς. «Ιερό καθήκον μας είναι να εμποδίσουμε τους ιδεολογικούς κληρονόμους εκείνων που έχουν ηττηθεί», σε αυτό που η Μόσχα ονομάζει «τον Μεγάλο Πατριωτικό Πόλεμο», να «πάρουν την εκδίκησή τους». Ο επικεφαλής του ρωσικού κράτους ευχήθηκε «σε όλους τους κατοίκους της Ουκρανίας ένα ειρηνικό και δίκαιο μέλλον». Ακολουθήστε το News247.gr στο Google News και μάθετε πρώτοι όλες τις ειδήσεις	news247
92	Πόλεμος στην Ουκρανία: Στα χέρια των Ρώσων η Ποπάσνα	Τον έλεγχο της Ποπάσνας πήραν οι ρωσικές δυνάμεις υπό την ηγεσία του Τσετσένου ηγέτη Ραμζάν Καντίροφ. Επιβεβαιώνει την αποχώρηση των στρατευμάτων της η ουκρανική πλευρά.	                        ΚΟΣΜΟΣ	Τσετσένοι στρατιώτες υπό τον Καντίροφ	https://www.news247.gr/img/2104/9623348/663000/w660/660/kadyrov.jpg	2022-05-08 15:13	"Τα ουκρανικά στρατεύματα υποχώρησαν από την πόλη Ποπάσνα στην ανατολική Ουκρανία, είπε σήμερα ο κυβερνήτης του Λουχάνσκ, επιβεβαιώνοντας προηγούμενες πληροφορίες ότι η πόλη έχει καταληφθεί. Ο Τσετσένος ηγέτης Ραμζάν Καντίροφ είπε νωρίτερα σήμερα ότι τα στρατεύματά του πήραν τον έλεγχο του μεγαλύτερου τμήματος της Ποπάσνας. Από την πλευρά του, ο κυβερνήτης του Λουχάνσκ Σέρχιι Γκαϊντάι δήλωσε στην ουκρανική τηλεόραση ότι τα ουκρανικά στρατεύματα υποχώρησαν αναζητώντας πιο προστατευμένες θέσεις, ενώ πρόσθεσε: «Τα πάντα έχουν καταστραφεί εκεί». Στα μέσα Απριλίου οι ρωσικές δυνάμεις εξαπέλυσαν νέα επίθεση η οποία επικεντρώθηκε στην ανατολική Ουκρανία, με τους σφοδρότερους βομβαρδισμούς και επιθέσεις να σημειώνονται τον τελευταίο καιρό γύρω από την Ποπάσνα στην επαρχία Λουχάνσκ. “Μαχητές των τσετσενικών ειδικών δυνάμεων (…) έχουν θέσει υπό τον έλεγχό τους το μεγαλύτερο μέρος της Ποπάσνα”, επεσήμανε ο Καντίροφ σε ανάρτησή του στο Telegram. “Οι κεντρικοί δρόμοι και περιοχές της πόλης έχουν καθαρίσει εντελώς”, πρόσθεσε. Αζοφστάλ: ""Το να παραδοθούμε δεν αποτελεί επιλογή"", λένε οι ουκρανικές δυνάμεις Οι Ουκρανοί μαχητές που έχουν οχυρωθεί εδώ και εβδομάδες στα υπόγεια της χαλυβουργίας Αζοφστάλ, τελευταίου θύλακα αντίστασης μπροστά στον ρωσικό στρατό στο λιμάνι της Μαριούπολης (νοτιοανατολικά), ανακοίνωσαν σήμερα ότι αποκλείουν το ενδεχόμενο να παραδοθούν. «Το να παραδοθούμε δεν αποτελεί επιλογή, διότι η ζωή μας δεν ενδιαφέρει τη Ρωσία. Το να μας αφήσουν να ζήσουμε δεν τους νοιάζει», δήλωσε ο Ίλια Σαμοϊλένκο, αξιωματούχος των ουκρανικών υπηρεσιών πληροφοριών, κατά τη διάρκεια μιας διαδικτυακής συνέντευξης τύπου. «Οι προμήθειές μας είναι περιορισμένες. Μας απομένει νερό. Μας απομένουν πυρομαχικά. Έχουμε τα όπλα πάνω μας. Θα πολεμήσουμε έως την καλύτερη έκβαση αυτής της κατάστασης», συμπλήρωσε ο ίδιος από τα υπόγεια της βιομηχανικής εγκατάστασης. «Εμείς, το στρατιωτικό προσωπικό της φρουράς της Μαριούπολης, γίναμε μάρτυρες των εγκλημάτων πολέμου που διέπραξε η Ρωσία, ο ρωσικός στρατός. Γίναμε μάρτυρες αυτών», συμπλήρωσε ο Σαμοϊλένκο, ο οποίος μιλούσε είτε στα ουκρανικά είτε στα αγγλικά, κατά τη διάρκεια της συνέντευξης τύπου. Φόβοι για δεκάδες νεκρούς από βομβαρδισμό σε σχολείο στο Λουχάνσκ Δύο άνθρωποι σκοτώθηκαν από τον βομβαρδισμό από τις ρωσικές δυνάμεις ενός σχολείου στο ουκρανικό χωριό Μπιλοχορίβκα, ενώ άλλοι 60 που παραμένουν κάτω τα συντρίμμια υπάρχουν φόβοι ότι είναι επίσης νεκροί, δήλωσε σήμερα ο Σέρχιι Γκαϊντάι κυβερνήτης της επαρχίας Λουχάνσκ. Ο Γκαϊντάι επεσήμανε ότι οι ρωσικές δυνάμεις έριξαν χθες Σάββατο το απόγευμα μία βόμβα στο σχολείο στο οποίο είχαν βρει καταφύγιο περίπου 90 άνθρωποι. Τριάντα έχουν διασωθεί. “Η πυρκαγιά κατασβέστηκε έπειτα από σχεδόν τέσσερις ώρες. Στη συνέχεια απομακρύνθηκαν τα συντρίμμια και, δυστυχώς, εντοπίστηκαν τα πτώματα δύο ανθρώπων”, επεσήμανε ο ίδιος στο Telegram. ""Τριάντα άνθρωποι ανασύρθηκαν από τα ερείπια, επτά από τους οποίους είναι τραυματισμένοι"", πρόσθεσε ο Γκαϊντάι. ""Εξήντα άνθρωποι είναι πιθανό να έχουν πεθάνει κάτω από τα συντρίμμια των κτιρίων"". Ο Γκαϊντάι επεσήμανε ότι, σύμφωνα με προκαταρκτικές πληροφορίες, από τον βομβαρδισμό του χωριού Σιπίλοβο καταστράφηκε ένα σπίτι και 11 άνθρωποι παραμένουν στα ερείπια. Ζελένσκι: ""Το κακό επέστρεψε"" Ο Ουκρανός πρόεδρος Βολοντίμιρ Ζελένσκι δήλωσε την Κυριακή ότι το κακό επέστρεψε στην Ουκρανία εκφωνώντας μια συγκινητική ομιλία με την ευκαιρία της Ημέρας της Νίκης, όταν η Ευρώπη γιορτάζει την παράδοση της ναζιστικής Γερμανίας στους Συμμάχους που σηματοδότησε το τέλος του Β’ Παγκόσμιου Πολέμου. Η ζωή για την οποία πολέμησαν οι στρατιώτες σε αυτό τον πόλεμο τερματίστηκε στις 24 Φεβρουαρίου, όταν οι ρωσικές δυνάμεις εισέβαλαν στην Ουκρανία, τόνισε ο Ζελένσκι σε διάγγελμά του μέσω βίντεο. “Το κακό επέστρεψε. Ξανά!”, τόνισε. “Σε διαφορετική μορφή, με διαφορετικά συνθήματα, αλλά με τον ίδιο σκοπό”. Ωστόσο ο Ουκρανός πρόεδρος εκτίμησε ότι η χώρα του και οι σύμμαχοί της θα νικήσουν. “Κανένα κακό δεν μπορεί να ξεφύγει από τις ευθύνες, δεν μπορεί να κρυφτεί σε ένα υπόγειο καταφύγιο”, υπογράμμισε. Ο Αδόλφος Χίτλερ πέρασε τις τελευταίες ημέρες της ζωής του κρυμμένος σε υπόγειο καταφύγιο στο Βερολίνο όπου αυτοκτόνησε τις τελευταίες ημέρες του πολέμου. Πούτιν: ""Όπως το 1945, η νίκη θα είναι δική μας"" Ο πρόεδρος της Ρωσίας Βλαντίμιρ Πούτιν διαβεβαίωσε πως «όπως το 1945, η νίκη θα είναι δική μας», κάνοντας σειρά συγκρίσεων μεταξύ του Β΄ Παγκοσμίου Πολέμου με τη σύρραξη στην Ουκρανία, στις ευχές του για την 8η Μαΐου, μεταδίδει το Γαλλικό Πρακτορείο Ειδήσεων. «Σήμερα, οι στρατιωτικοί μας, όπως οι πρόγονοί τους, μάχονται στήθος με στήθος για την απελευθέρωση των πάτριων εδαφών τους από τη ναζιστική βρωμιά, με την πεποίθηση πως, όπως το 1945, η νίκη θα είναι δική μας», είπε ο Πούτιν στις ευχές που απηύθυνε σήμερα στις χώρες του πρώην σοβιετικού μπλοκ, όπως και στις αυτονομιστικές περιοχές της ανατολικής Ουκρανίας. «Σήμερα, το κοινό καθήκον είναι να εμποδίσουμε την αναγέννηση του ναζισμού, ο οποίος προκάλεσε τόσα δεινά στους λαούς διαφορετικών χωρών», συμπλήρωσε, εκφράζοντας την ελπίδα ότι «οι νέες γενιές θα είναι αντάξιες της μνήμης των πατέρων και των παππούδων τους». Στις ευχές του, ο Βλαντίμιρ Πούτιν έκανε αναφορά όχι μονάχα στους στρατιώτες, αλλά επίσης στους πολίτες «του εσωτερικού μετώπου», που «συνέτριψαν τον ναζισμό με αντίτιμο αναρίθμητες θυσίες». «Δυστυχώς, σήμερα, ο ναζισμός σήκωσε ξανά κεφάλι», σημείωσε ο Ρώσος πρόεδρος, μιλώντας προς τους Ουκρανούς. «Ιερό καθήκον μας είναι να εμποδίσουμε τους ιδεολογικούς κληρονόμους εκείνων που έχουν ηττηθεί», σε αυτό που η Μόσχα ονομάζει «τον Μεγάλο Πατριωτικό Πόλεμο», να «πάρουν την εκδίκησή τους». Ο επικεφαλής του ρωσικού κράτους ευχήθηκε «σε όλους τους κατοίκους της Ουκρανίας ένα ειρηνικό και δίκαιο μέλλον». Ακολουθήστε το News247.gr στο Google News και μάθετε πρώτοι όλες τις ειδήσεις"	news247
93	Ουκρανία: Η παρέμβαση της CIA στα πεδία των μαχών και ο προβληματισμός ειδικών	Πρέπει ή όχι να επικοινωνούν οι Αμερικανοί τις όποιες παρεμβάσεις της CIA στο ρωσοουκρανικό πόλεμο; Οι παλιοσειρές των αμερικανικών μυστικών υπηρεσιών έχουν σοβαρές επιφυλάξεις.  	                        ΚΟΣΜΟΣ	Το καταδρομικό &#034;Moskva&#034;	https://www.news247.gr/img/243/9595733/771000/w660/660/moskva.jpg	2022-05-07 19:23	"Η παρέμβαση των κρατικών μυστικών υπηρεσιών στο ρωσοουκρανικό πόλεμο θα πρέπει να θεωρείται δεδομένη. Αλλωστε τις τελευταίες εβδομάδες δεν έχουν λείψει οι δηλώσεις ακόμα και κορυφαίων Αμερικανών αξιωματούχων που ""προμόταραν"" την αμερικανική συμμετοχή σε μεγάλες επιτυχίες του ουκρανικού στρατού, όπως η βύθιση του ρωσικού καταδρομικού Moskva στη Μαύρη Θάλασσα. Ωστόσο, όπως αναφέρει σχετικά σε ρεπορτάζ του ο Guardian, αυτό δεν κρίνεται και ιδιαίτερα σοφό από παλιές ""καραβάνες"" της CIA οι οποίοι τα προηγούμενα χρόνια ανέπτυξαν παρόμοια δράση σε πολλά πολεμικά μέτωπα ανά τον πλανήτη. Ειδικά όταν αμερικανικά ΜΜΕ δημοσίευσαν τις προηγούμενες ημέρες αναφορές σύμφωνα με τις οποίες η αμερικανική συμμετοχή στη βύθιση του Moskva παρουσιαζόταν ως κατόρθωμα της CIA, έμπειροι, εν αποστρατεία πλέον, αξιωματικοί διατύπωναν σοβαρές ενστάσεις για τον τρόπο που αυτό επικοινωνείται. Παράδειγμα: Oι New York Times δημοσίευσαν ρεπορτάζ σύμφωνα με το οποίο οι συμβουλές των αμερικανικών μυστικών υπηρεσιών έπαιξαν σπουδαίο ρόλο στην επιχείρηση εναντίον του ρώσικου καταδρομικού στη Μαύρη Θάλασσα. Το ρεπορτάζ διαψεύστηκε αλλά μόνο εν μέρει από το Λευκό Οίκο. Στη συνέχεια τόσο οι Times της Νέας Υόρκης όσο και άλλα αμερικανικά ΜΜΕ δημοσίευσαν περισσότερες λεπτομέρειες για την αμερικανική παρέμβαση, ιδιαίτερα στο κομμάτι του χτυπήματος με ειδικούς πυραύλους. Ηταν σαν κάποιος να ήθελε να πάρουν οι ΗΠΑ ένα κομμάτι από την επικοινωνιακή πίτα του σημαντικού αυτού γεγονότος. Το Moskva ήταν άλλωστε το μεγαλύτερο ρωσικό πλοίο που βυθιζόταν από τον Β' παγκόσμιο πόλεμο και μετά. Ολα τα παραπάνω βασίστηκαν σε παραδοχές πηγών που δεν κατονομάζονταν, όπως συνηθίζεται σ' αυτές τις περιπτώσεις. Αυτού του είδους η προσπάθεια προκαλεί μεγάλη εντύπωση στους ""παλιούς"". Ο Πολ Πίλαρ, πρώην ανώτερος αξιωματούχος της CIA τόνισε χαρακτηριστικά: ""Είμαι έκπληκτος από την έκταση που πήραν οι επίσημες διαβεβαιώσεις για το ρόλο των μυστικών υπηρεσιών των ΗΠΑ στην επιχείρηση. Το ίδιο συμβαίνει και με πιθανές δολοφονίες Ρώσων στρατηγών. Ολα αυτά μπορούν να προκαλέσουν ακόμη μεγαλύτερη κλιμάκωση από την πλευρά του Πούτιν η οποία σε διαφορετική περίπτωση δεν θα προκαλείτο"". Αλλος πρώην αξιωματικός, ανάλογης εμπειρίας, ο Τζον Σίφερ υπογράμμισε ότι αυτή η επικοινωνιακή επιλογή ""συνιστά ασέβεια προς τους Ουκρανούς οι οποίοι επιχειρούν στο πεδίο και εκμεταλλεύονται τις πληροφορίες πολεμώντας μέρα και νύχτα"". Σε κάθε περίπτωση είναι σαφές ότι οι αμερικανικές μυστικές υπηρεσίες εμπλέκονται εμμέσως στις πολεμικές συγκρούσεις και αυτό είναι κάτι που δεν μπορεί να το αμφισβητήσει κανείς. ""Ο Πούτιν ξέρει πολύ καλά πως παίζεται το παιχνίδι. Εχει εκμεταλλευτεί πολλές φορές πληροφορίες για να σκοτώσει Αμερικανούς στο Αφγανιστάν αλλά και αλλού. Οι Ρώσοι έχουν ασκηθεί επί σειρά ετών στον κυβερνοπόλεμο εναντίον των ΗΠΑ"" ήταν το καταληκτικό σχόλιο του Σίφερ. Και για να το λέει, κάτι παραπάνω θα ξέρει... Οι Ρώσοι στην αντεπίθεση Την ίδια ώρα ο πρόεδρος της ρωσικής Δούμας κατηγόρησε την Ουάσιγκτον ότι συντονίζει τις στρατιωτικές επιχειρήσεις στην Ουκρανία, κάτι που ισοδυναμεί, σύμφωνα με τον ίδιο, με άμεση αμερικανική εμπλοκή στη στρατιωτική δράση εναντίον της Ρωσίας. «Η Ουάσιγκτον ουσιαστικά συντονίζει και αναπτύσσει στρατιωτικές επιχειρήσεις, έτσι συμμετέχει άμεσα στις στρατιωτικές δράσεις εναντίον της χώρας μας», έγραψε ο Βιατσεσλάβ Βολόντιν στον λογαριασμό του στο Telegram. Ο Βολόντιν είναι γνωστός υπέρμαχος αυτού που η Μόσχα αποκαλεί την «ειδική επιχείρησή της» στην Ουκρανία. Ο ίδιος δήλωσε πως ξένοι σύμβουλοι εργάζονται στην Ουκρανία από τότε που σημειώθηκε αυτό που ονόμασε «πραξικόπημα», σε μια προφανή αναφορά στη δημοκρατική εκλογή του προέδρου Βολοντίμιρ Ζελένσκι το 2019. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
94	Γιώργος Παπανδρέου: Ο Όρμπαν έχει ευνοϊκή πληροφόρηση από τον Πούτιν 	Ο επικεφαλής της σοσιαλιστικής διεθνούς Γιώργος Παπανδρέου προσέγγισε σε συνέντευξή του το φαινόμενο του λαϊκισμού στην Ευρώπη. 	                        ΠΟΛΙΤΙΚΗ	Γιώργος Παπανδρέου	https://www.news247.gr/img/1502/9539844/104000/w660/660/papandreoy.jpg	2022-05-07 14:25	"Σε συνέντευξή του στην ιταλική εφημερίδα La Repubblica ο Γιώργος Παπανδρέου μιλά για το λαϊκισμό στην Ευρώπη, το πως αυτός εκφράζεται και πως μπορεί να νικηθεί. ""Ας δούμε τα γεγονότα. Ο Όρμπαν έλαβε αποστάσεις από την κοινή ευρωπαϊκή στάση για την Ουκρανία. Δήλωσε ότι ο μεγάλος του εχθρός είναι οι Βρυξέλλες, τα διεθνή μέσα ενημέρωσης και ο Ζελένσκι. Από την άλλη, το Κρεμλίνο ανακοίνωσε ότι οι σχέσεις με την Ουγγαρία βελτιώθηκαν μετά τις πρόσφατες εκλογές. Παράλληλα, ο Όρμπαν δείχνει να λαμβάνει ευνοϊκή πληροφόρηση από τον Πούτιν. Μετά την επίσκεψή του στο Βατικανό, ο πάπας αποκάλυψε ότι ο Όρμπαν τού είπε πως ο Πούτιν θα σταματήσει τον πόλεμο στις 9 Μαϊου. Το πραγματικό τεστ, λοιπόν, θα είναι η συνέχιση ή το τέλος του πολέμου. Και το αν η Ευρώπη καταφέρει να πετύχει εμπάργκο πετρελαίου"" τόνισε ο επικεφαλής της σοσιαλιστικής διεθνούς. Σε σχέση με το εμπάργκο φυσικού αερίου, ο πρώην πρωθυπουργός της Ελλάδας τονίζει: «Αν το αποφασίσουμε όλοι μαζί, θεωρώ ότι μπορεί να γίνει. Αλλά η εξάρτηση της Ελλάδας από το ρωσικό φυσικό αέριο είναι παρόμοια με εκείνη της Ιταλίας, περίπου το 40%. Πρέπει να εργαστούμε σοβαρά με στόχο εναλλακτικές προμήθειες». Ερωτηθείς για την περίπτωση της Ουγγαρίας και για τη γενικότερη ενδυνάμωση αυταρχικών καθεστώτων απαντά ότι «υπάρχει ένα αίσθημα κατά του ισχύοντος δημοκρατικού συστήματος, το οποίο σε πολλές χώρες ώθησε τα κόμματα του λαϊκισμού να επιμείνουν στον απομονωτισμό και στον εθνικισμό και να διχάσουν την κοινωνία». «Πρέπει να καταβάλουμε προσπάθεια με στόχο την ανοικοδόμηση της κοινωνίας. Δεν είναι εύκολο. Η αποδυνάμωση των παραδοσιακών κομμάτων και η εξασθένιση των συνδικάτων προκάλεσε μία επιπλέον αποδιάρθρωση της κοινωνίας. Πολλοί σαγηνεύονται από ""ισχυρούς"" ηγέτες, οι οποίοι στην πραγματικότητα είναι αδύναμοι και επιδεινώνουν, εκούσια, τις αβεβαιότητες. Εμείς οι προοδευτικοί πρέπει να φέρουμε την αλλαγή, πρέπει να αυξήσουμε τη δημοκρατική συμμετοχικότητα και, κυρίως, να προτείνουμε μία πιο κοινωνική και ασφαλή Ευρώπη», επισημαίνει. «Η απάντηση στους λαϊκισμούς θα πρέπει να είναι, κυρίως, η καταπολέμηση των ανισοτήτων, των φορολογικών παραδείσων και των κλιματικών αλλαγών», υποστηρίζει. ""Έζησα από πολύ κοντά τη χρηματοοικονομική κρίση, όπως ξέρετε. Και το μάθημα είναι ότι τα κέντρα εξουσίας δεν ήταν ""πολύ μεγάλα για να μπορέσουν να χρεοκοπήσουν"", αλλά ""πολύ μεγάλα για να μπορέσουν να ελεγχθούν"". Δεν μπορούμε να ανεχθούμε τη συγκέντρωση υπερβολικού πλούτου και εξουσίας σε λίγα χέρια"", εξηγεί. Επίσης, ο πρόεδρος της Σοσιαλιστικής Διεθνούς αναφέρει πως όλες οι προοδευτικές δυνάμεις της Ευρώπης συμφωνούν στο ότι ""ο Πούτιν δεν έχει δικαίωμα να κάνει μαθήματα σε κανέναν και στην απόρριψη των αυταρχικών καθεστώτων"". «Δεν μιλάμε μόνο για εισβολή, αλλά για επίθεση κατά των αξιών μας, κατά των ανοικτών κοινωνιών μας και των δημοκρατιών μας», δηλώνει και προσθέτει: «Ο Πούτιν υποθάλπει και στηρίζει τους λαϊκιστές στην Ευρώπη. Θεωρώ ότι η απάντησή μας πρέπει να εμπνευστεί από τον Αριστοτέλη. Όταν υπάρχουν ανισότητες, η πόλωση είναι αναπόφευκτη. Η αίσθηση της αδικίας αποτελεί πρόσφορο έδαφος για δημαγωγούς και τύραννους"". Ακολουθήστε το News247.gr στο Google News και μάθετε πρώτοι όλες τις ειδήσεις"	news247
95	Ουκρανία: Αγωνία για τους μαχητές στο Αζοφστάλ - Ρωσική φρεγάτα επλήγη από πύραυλο στη Μαύρη Θάλασσα	Μήνυμα Ζελένσκι για τις υπεράνθρωπες προσπάθειες διάσωσης μαχητών στο Αζοφστάλ - Φρεγάτα ρωσικού Πολεμικού Ναυτικού επλήγη από ουκρανικό πύραυλο κι έπιασε φωτιά στη Μαύρη Θάλασσα.	                        ΚΟΣΜΟΣ	Azovstal	https://www.news247.gr/img/4869/9621982/585000/w660/660/azovstal.jpg	2022-05-07 07:31	Ο Ουκρανός πρόεδρος Βολοντίμιρ Ζελένσκι δήλωσε ότι βρίσκονται σε εξέλιξη διπλωματικές προσπάθειες για να σωθούν οι μαχητές που έχουν καταφύγει στο τεράστιο εργοστάσιο χαλυβουργίας Αζοφστάλ στη Μαριούπολη, αφού την Παρασκευή απομακρύνθηκαν από εκεί μερικές δεκάδες άμαχοι. Οι Ουκρανοί που υπερασπίζονται το Αζοφστάλ έχουν δηλώσει ότι δεν πρόκειται να παραδοθούν. Ουκρανοί αξιωματούχοι φοβούνται ότι οι ρωσικές δυνάμεις θέλουν να εξαλείψουν και τον τελευταίο θύλακα αντίστασης στη Μαριούπολη, την πόλη – λιμάνι της νότιας Ουκρανίας, έως τη Δευτέρα όταν η Ρωσία γιορτάζει τη νίκη των σοβιετικών στρατευμάτων επί της ναζιστικής Γερμανίας στον Β’ Παγκόσμιο Πόλεμο. Το Κίεβο ανακοίνωσε ότι την Παρασκευή απομακρύνθηκαν από το Αζοφστάλ 50 άμαχοι, ενώ κατηγόρησε τη Μόσχα ότι παραβίασε τη μονομερή εκεχειρία την οποία είχε κηρύξει η ίδια προκειμένου να μπορέσουν να απομακρυνθούν οι δεκάδες άμαχοι που παραμένουν εγκλωβισμένοι στα υπόγεια του εργοστασίου, το οποίο πολιορκείται επί εβδομάδες. Η Μαριούπολη έχει υποστεί τον σφοδρότερο βομβαρδισμό από οποιαδήποτε άλλη περιοχή της Ουκρανίας από τις 24 Φεβρουαρίου όταν εισέβαλε στη χώρα η Ρωσία. Σε διάγγελμά του αργά η νύκτα ο Ζελένσκι δήλωσε ότι η Ουκρανία εργάζεται πάνω σε μια διπλωματική προσπάθεια προκειμένου να σωθούν οι μαχητές που υπερασπίζονται το Αζοφστάλ. “Συμμετέχουν μεσολαβητές με επιρροή, κράτη με επιρροή”, τόνισε ο Ουκρανός πρόεδρος χωρίς ωστόσο να δώσει άλλες διευκρινίσεις. Οι απομακρύνσεις των εκατοντάδων αμάχων από το εργοστάσιο χαλυβουργίας ξεκίνησαν το προηγούμενο Σαββατοκύριακο, έπειτα από παρέμβαση του ΟΗΕ, όμως χρειάστηκε να αναβληθούν λόγω της επανέναρξης των μαχών. Αζοφστάλ: Συνεχείς οι προσπάθειες εκκένωσης Το απόγευμα της Παρασκευής 50 γυναίκες, παιδιά και ηλικιωμένοι απομακρύνθηκαν από το Αζοφστάλ, δήλωσε η Ιρίνα Βερεστσούκ αντιπρόεδρος της ουκρανικύς κυβέρνησης. Η ίδια πρόσθεσε ότι η επιχείρηση θα συνεχιστεί σήμερα, όμως κατηγόρησε τους Ρώσους ότι παραβιάζουν συνεχώς την εκεχειρία και κατά συνέπεια η επιχείρηση εκκένωσης προχωρά με αργούς ρυθμούς. Η Μόσχα επιβεβαίωσε τον αριθμό των ανθρώπων που απομακρύνθηκαν από το Αζοφστάλ επισημαίνοντας: “Η ανθρωπιστική επιχείρηση στο Αζοφστάλ θα συνεχιστεί στις 7 Μαΐου”. Σύμφωνα με το ρωσικό υπουργείο Άμυνας οι διασωθέντες, ανάμεσά τους και 11 παιδιά, παραδόθηκαν σε εκπροσώπους του ΟΗΕ και του Ερυθρού Σταυρού. Ο δήμαρχος της Μαριούπολης είχε εκτιμήσει νωρίτερα αυτή την εβδομάδα ότι 200 άμαχοι έχουν καταφύγει στο εργοστάσιο, έχοντας λίγες προμήθειες σε νερό και τρόφιμα. Δεν είναι ξεκάθαρο πόσοι παραμένουν σε αυτό. Από την πλευρά του ο επικεφαλής του γραφείου του Ουκρανού προέδρου, ο Αντρίι Γερμάκ, ανέφερε στο Telegram ότι 500 άμαχοι απομακρύνθηκαν από τη Μαριούπολη την Παρασκευή, ανάμεσά τους και κάποιοι που βρίσκονταν στο Αζοφστάλ. Ο Γερμάκ έκανε λόγο “για ένα ακόμη στάδιο απομάκρυνσης” το οποίο θα συνεχιστεί τις επόμενες ημέρες και ευχαρίστησε τον ΟΗΕ και τη Διεθνή Επιτροπή Ερυθρού Σταυρού για τη βοήθειά τους. Ο Ρώσος πρόεδρος Βλαντίμιρ Πούτιν κήρυξε τη νίκη των στρατευμάτων του στη Μαριούπολη στις 21 Απριλίου και τους ζήτησε να αποκλείσουν το εργοστάσιο και κάλεσε τους μαχητές μέσα σε αυτό να παραδοθούν. Λίγες ημέρες αργότερα η Ρωσία ξεκίνησε και πάλι την επίθεση εναντίον του Αζοφστάλ. Η κατάληψη της Μαριούπολης θεωρείται στρατηγικής σημασίας για τη Μόσχα καθώς με αυτό τον τρόπο θα καταφέρει να δημιουργήσει έναν διάδρομο που θα ενώνει την προσαρτημένη Κριμαία με τις ανατολικές περιοχές της Ουκρανίας Ντονέτσκ και Λουχάνσκ, όπου κυριαρχούν οι φιλορώσοι αυτονομιστές αντάρτες. Ουκρανία: Ρωσική φρεγάτα επλήγη από πύραυλο και πήρε φωτιά στη Μαύρη Θάλασσα Ουκρανικά και διεθνή μέσα ενημέρωσης μετέδωσαν την Παρασκευή ότι η φρεγάτα Ναύαρχος Μακάροφ του ρωσικού Πολεμικού Ναυτικού επλήγη από ουκρανικό πύραυλο κατά πλοίων επιφανείας Neptun κι έπιασε φωτιά στη Μαύρη Θάλασσα, κοντά στο Νησί των Φιδιών, κάτι που δεν έχει επιβεβαιωθεί επισήμως ούτε από το Κίεβο ούτε από τη Μόσχα μέχρι στιγμής. Το συγκεκριμένο πολεμικό είναι σύγχρονο, τέθηκε σε υπηρεσία το 2016. Πιστεύεται ότι άλλες τρεις φρεγάτες της ίδιας κλάσης είναι ανεπτυγμένες στη Μαύρη Θάλασσα. Αν και η ουκρανική κυβέρνηση δεν έχει επιβεβαιώσει ούτε διαψεύσει το συμβάν, το γενικό επιτελείο μιλά πλέον για 11 ρωσικά πολεμικά –συμπεριλαμβανομένων μικρών ταχύπλοων– που έχουν καταστραφεί από την έναρξη του πολέμου. ΟΗΕ: Το Συμβούλιο Ασφαλείας εκφράζει την ανησυχία του Το Συμβούλιο Ασφαλείας του ΟΗΕ ενέκρινε αργά χθες Παρασκευή ομόφωνα μια ανακοίνωση για την Ουκρανία, την πρώτη μετά την εισβολή της Ρωσίας στη χώρα στις 24 Φεβρουαρίου, με την οποία εκφράζει “τη σθεναρή στήριξή του” στις προσπάθειες του γενικού γραμματέα του οργανισμού και εκφράζει “τη βαθιά του ανησυχία για τη διατήρηση της ειρήνης και της ασφάλειας” στη χώρα. Η ανακοίνωση, την οποία συνέταξαν η Νορβηγία και το Μεξικό, δεν φτάνει στο σημείο να στηρίξει ξεκάθαρα μια μεσολαβητική προσπάθεια του Αντόνιο Γκουτέρες, όπως προέβλεπε μια πρώτη εκδοχή του κειμένου, το οποίο βρισκόταν υπό διαπραγμάτευση από την Πέμπτη. Ωστόσο αυτή η ανακοίνωση είναι η πρώτη έκφραση ενότητας του Συμβουλίου Ασφαλείας από την αρχή του πολέμου. Στα τέλη Φεβρουαρίου η Μόσχα είχε ασκήσει βέτο σε μια άλλη ανακοίνωση η οποία ζητούσε από τη Ρωσία να αποσύρει τον στρατό της από την Ουκρανία. “Το Συμβούλιο Ασφαλείας εκφράζει τη βαθιά του ανησυχία για τη διατήρηση της ειρήνης και της ασφάλειας στην Ουκρανία”, αναφέρει η ανακοίνωση. “Το Συμβούλιο Ασφαλείας υπενθυμίζει ότι όλες οι χώρες μέλη έχουν την υποχρέωση, βάσει της Χάρτας του ΟΗΕ, να διευθετούν τις διεθνείς διαφορές τους με ειρηνικούς τρόπους”, προσθέτει. “Το Συμβούλιο Ασφαλείας εκφράζει τη σθεναρή στήριξή του στις προσπάθειες του γενικού γραμματέα στην αναζήτηση μιας ειρηνικής λύσης”, σημειώνει η ανακοίνωση, με την οποία το Συμβούλιο ζητεί από τον Γκουτέρες να το ενημερώσει ξανά “εν ευθέτω χρόνω”. Ο γενικός γραμματέας του ΟΗΕ χαιρέτισε τη στήριξη αυτή επισημαίνοντας ότι “θα καταβάλλω κάθε προσπάθεια να σώσω ζωές, να περιορίσω τα δεινά και να βρω τον δρόμο της ειρήνης”. “Σήμερα για πρώτη φορά το Συμβούλιο Ασφαλείας μίλησε με μία φωνή υπέρ της ειρήνης στην Ουκρανία”, εξέφρασε την ικανοποίησή του στην ανακοίνωσή του ο Γκουτέρες. “Ο κόσμος πρέπει να ενωθεί για να σιγήσουν τα όπλα και να υπερασπιστούμε τις αξίες της Χάρτας του ΟΗΕ”, υπογράμμισε ο ίδιος. Ο γενικός γραμματέα του ΟΗΕ συναντήθηκε την προηγούμενη εβδομάδα με τον Ρώσο πρόεδρο Βλαντίμιρ Πούτιν στη Μόσχα και τον Ουκρανό ομόλογό του Βολοντίμιρ Ζελένσκι στο Κίεβο. Οι συναντήσεις αυτές άνοιξαν τον δρόμο για τις κοινές επιχειρήσεις του ΟΗΕ και της Διεθνούς Επιτροπής Ερυθρού Σταυρού χάρη στις οποίες απομακρύνθηκαν περίπου 500 άμαχοι από τη Μαριούπολη και το εργοστάσιο χαλυβουργίας Azovstal τις τελευταίες ημέρες. Εξάλλου χθες ο ΟΗΕ ανακοίνωσε ότι ο Γκουτέρες θα επιστρέψει τη Δευτέρα και την Τρίτη στην περιοχή, πραγματοποιώντας επίσκεψη στη Μολδαβία, μια χώρα που έχει υποδεχθεί μισό εκατομμύριο Ουκρανούς πρόσφυγες. Από τα μέσα Απριλίου ο ΟΗΕ προσπαθεί να σχηματίσει “μια ομάδα ανθρωπιστικών επαφών”, που θα συναντηθεί στο ίδιο τραπέζι στην Ουκρανία, τη Ρωσία και τον ΟΗΕ, μάταια μέχρι στιγμής. “Εξακολουθούμε να αναζητούμε μέσα για να φέρουμε κοντά τις αντιμαχόμενες πλευρές σε ένα βιώσιμο και συγκροτημένο σχήμα” για να “συζητήσουμε ανθρωπιστικά ζητήματα”, δήλωσε χθες ο Στεφάν Ντιζαρίτς εκπρόσωπος του ΟΗΕ. Ακολουθήστε το News247.gr στο Google News και μάθετε πρώτοι όλες τις ειδήσεις	news247
96	"Ουκρανία: Πώς θα μοιάζει μια ""νίκη"" του Πούτιν "	Αφού δεν κατάφερε να πετύχει τους στόχους του στην Ουκρανία, έχοντας περάσει δύο και πλέον μήνες πολέμου, ποιες είναι οι στρατιωτικές προοπτικές του Πούτιν τώρα; Ειδικοί απαντούν.	                        ΚΟΣΜΟΣ	Ο Βλαντίμιρ Πούτιν	https://www.news247.gr/img/2118/9621597/805000/w660/660/putin.jpg	2022-05-07 07:07	Για την Ημέρα της Νίκης στις 9 Μαΐου προετοιμάζονται στη Ρωσία. Οι εορτασμοί για την παράδοση της ναζιστικής Γερμανίας και το τέλος του Β΄ Παγκοσμίου πολέμου, περιλαμβάνουν μια μεγαλοπρεπή παρέλαση στην Κόκκινη Πλατεία κατά την οποία γίνεται επίδειξης δύναμης της στρατιωτικής δύναμης της χώρας. Φέτος, με τον πόλεμο στην Ουκρανία να είναι σε εξέλιξη, η παρέλαση παραπέμπει περισσότερο σε ό,τι ίσως ακολουθήσει στο πεδίο της μάχης, με την παρουσίαση, μεταξύ άλλων, ενός διηπειρωτικού βαλλιστικού πυραύλου και 11.000 στρατιωτών ενώ μαχητικά αεροσκάφη θα πετάξουν σε σχηματισμό Ζ, το σύμβολο της εισβολής στην γειτονική τους χώρα. Το Κρεμλίνο, ωστόσο, δεν έχει πολλά να γιορτάσει. Ο Βλαντιμίρ Πούτιν απέτυχε στον στόχο του να καταλάβει την Ουκρανία, μια χώρα που λανθασμένα υπέθεσε ότι θα ήταν εύκολη υπόθεση. Τα τακτικά λάθη οδήγησαν σε καταστροφικές ρωσικές απώλειες που το Ηνωμένο Βασίλειο υπολογίζει σε 15.000 μέσα σε μόλις δύο μήνες. Ένας σχετικά σύγχρονος και καλά εξοπλισμένος στρατός απέδωσε σοκαριστικά άσχημα. Οι γραμμές ανεφοδιασμού δέχθηκαν επίθεση καθώς τα στρατεύματα διασκορπίστηκαν σε πάρα πολλά μέτωπα. Οι Ρώσοι υποτίμησαν τον πολύ μικρότερο αντίπαλό τους ή ότι μια ενωμένη Δύση θα έδινε δισεκατομμύρια δολάρια στρατιωτικής υποστήριξης στην Ουκρανία. Χτυπημένοι από το Κίεβο, οι Ρώσοι ανασυντάχτηκαν εκ νέου στην περιοχή του Ντονμπάς στα νότια και ανατολικά για να σιγουρέψουν τα εδάφη που έχουν καταλάβει από το 2014 και να κερδίσουν περισσότερα. Ωστόσο, η διασφάλιση αυτού του μετώπου μέχρι τις 9 Μαΐου για να ανακηρυχθεί ο θρίαμβος φαίνεται απίθανη. Η νίκη σημαίνει διαφορετικά πράγματα για διαφορετικούς ανθρώπους. Αφού απέτυχε να καταλάβει ολόκληρη την Ουκρανία, παραμένει ασαφές τι θα σήμαινε η νίκη για τον Πούτιν σε αυτό το σημείο. Οι Ουκρανοί με υψηλά κίνητρα συνεχίζουν να απολαμβάνουν τη δυτική υποστήριξη και θα πολεμήσουν σκληρά για να υπερασπιστούν την επικράτειά τους. Σε κάποιο βαθμό, θα μπορούσε κανείς να υποστηρίξει ότι η Ουκρανία έχει ήδη κερδίσει στρατηγικά επειδή ένωσε το ΝΑΤΟ και επέδειξε αποτελεσματική ηγεσία εν καιρώ πολέμου. Ο ουκρανικός στρατός απέτρεψε την πτώση της πρωτεύουσάς τους και απώθησε την τεράστια δύναμη. Ο πόλεμος φαίνεται τώρα να εισέρχεται σε μια φάση φθοράς, κατά την οποία κάθε πλευρά θα προσπαθήσει να φθείρει την άλλη χωρίς σαφές πλεονέκτημα από καμία. Καθώς ο πόλεμος στον οποίο διακύβευσε τη φήμη του σκληρού ανθρώπου, καθώς και την οικονομία της χώρας του, αποτυγχάνει να επιτύχει κανέναν από τους στόχους του, πώς θα πλαισιώσει ο Πούτιν τη “νίκη” στις 9 Μαΐου; Και ποιες είναι οι στρατιωτικές του προοπτικές για τους επόμενους μήνες; Τρεις ειδικοί στον τομέα της άμυνας μίλησαν στο Al Jazeera: “Ο Πούτιν έχει αποδείξει ότι είναι αρκετά ικανός να διαστρεβλώνει αλήθειες” Margarita Konaev, ερευνήτρια στο Κέντρο Ασφάλειας και Αναδυόμενης Τεχνολογίας του Georgetown Η Konaev αναμένει ότι για να σώσει την φήμη του, ο Πούτιν θα προσπαθήσει να αποσπάσει την προσοχή από την πραγματικότητα του πολέμου και να αυξήσει την αφήγηση που έχει λειτουργήσει μέχρι τώρα: μια έκκληση στον εθνικισμό και το επιχείρημα ότι αυτός είναι ένας πόλεμος που επιβάλλεται στους Ρώσους από την επέκταση του ΝΑΤΟ και ότι η Ουκρανία δεν είναι πραγματική χώρα. “Θα επιμείνει ότι οι ΗΠΑ και το ΝΑΤΟ είναι πρόθυμοι να διακινδυνεύσουν τη συνεχή βία και την οικονομική ύφεση σε όλο τον κόσμο μόνο και μόνο για να ταπεινώσουν τη Ρωσία και να περιορίσουν τη δύναμή της στη διεθνή τάξη”, είπε. “Εφόσον είναι 9 Μαΐου, θα γίνει παραπομπή στον Μεγάλο Πατριωτικό Πόλεμο και θα παρουσιαστεί αυτή η στιγμή ως μια άλλη που ο ρωσικός λαός πρέπει να είναι σταθερός και ηρωικός ενώ δέχεται επίθεση. Ο Πούτιν έχει αποδείξει ότι είναι αρκετά ικανός να διαστρεβλώνει αλήθειες και να αναδιοργανώνει την αφήγηση με τρόπο που μπορεί να φαίνεται λογικά αβάσιμος, αλλά παρ' όλα αυτά έχει απήχηση. Δεν είναι το πρώτο του ροντέο ή της Ρωσίας με προπαγάνδα”. Όσον αφορά τον τρόπο με τον οποίο εξελίσσεται ο πόλεμος, αναμένει ότι οι μάχες θα διαρκέσουν κατά τη διάρκεια του καλοκαιριού, σε μικρά κομμάτια εδάφους που μπορεί να αλλάξουν χέρια, με μικρά χωριά και πόλεις να καταστρέφονται και τη Ρωσία να βομβαρδίζει περιστασιακά πόλεις για να τρομάξει τους πληθυσμό και να κάνει επίδειξη δύναμης. Από πολιτικής πλευράς, δεν βλέπει κανένα πραγματικό κίνητρο για καμία πλευρά να συμβιβαστεί. Η Ουκρανία έχει πολλά πλεονεκτήματα, λέει η Konaev. Μπορεί να μετακινήσει όπλα στην πρώτη γραμμή γρηγορότερα από τους Ρώσους, παρόλο που αυτό που χρειάζονται προέρχεται από το εξωτερικό. Έχουν το πλεονέκτημα των εσωτερικών γραμμών ανεφοδιασμού και, με τη βοήθεια δυτικών υποστηρικτών, μπορούν να συγκεντρώσουν καλές πληροφορίες για να αποφύγουν, να αποτρέψουν και να ανταποδώσουν τις επιθέσεις. Επιπρόσθετα, η Ρωσία μέχρι στιγμής έχει υποφέρει από ένα οργανωτικό στιλ διοίκησης από πάνω προς τα κάτω που δεν επιτρέπει στην ηγεσία στο έδαφος να είναι ευέλικτη. “Οι Ουκρανοί χτυπούν καθώς η κατάσταση εκτυλίσσεται στο έδαφος τελείως διαφορετικά με αυτό που περιμένουν”, δήλωσε η Konaev. Ωστόσο, θα ήταν μια τεράστια πρόκληση να απωθηθούν πλήρως οι ρωσικές δυνάμεις από την Ουκρανία, συμπεριλαμβανομένης της Κριμαίας, την οποία έχει καταλάβει από το 2014, και των αυτονομιστικών περιοχών του Ντόνετσκ και του Λουγκάνσκ. Η Ρωσία έχει αεροπορική δύναμη και ευνοϊκές θέσεις στα ανατολικά. Έχει επίσης τα μαθηματικά με το μέρος της: 900.000 ενεργό προσωπικό και δύο εκατομμύρια έφεδροι. Αντιθέτως, ολόκληρος ο μόνιμος στρατός της Ουκρανίας, που αποτελείται από στρατεύματα και έφεδρους, αριθμεί λιγότερους από 300.000 (χωρίς να υπολογίζονται οι πολίτες που έχουν ενταχθεί). Οι ρωσικές δυνάμεις θα επεκταθούν ακόμα περισσότερο εάν ο Πούτιν κηρύξει μαζική κινητοποίηση, αν και οι νεοσύλλεκτοι θα χρειαστούν χρόνο για να γίνουν έτοιμοι για μάχη. Ενώ η Ουκρανία λαμβάνει όπλα που της δίνουν τη δυνατότητα να επιτίθενται σε άρματα μάχης και γραμμές ανεφοδιασμού, όπως οβίδες και drones με συστήματα ραντάρ συλλογής πληροφοριών, η δυνατότητα επιβίωσης του εξοπλισμού είναι επίσης σημαντική. “Δεν είναι ξεκάθαρο αν έχουν αρκετά εξαρτήματα και δεξιότητες για να τα συντηρήσουν καθώς φθείρονται”, λέει η Konaev. Αλλά σε έξι μήνες από τώρα, “ποιος ξέρει πού θα είμαστε”, προσθέτει. “Πολύ μακριά από τη στρατιωτική νίκη” Tracey German, καθηγήτρια συρράξεων και ασφάλειας στο King's College του Λονδίνου Η German σημείωσε ότι υπάρχει μεγάλη διαφορά μεταξύ μιας στρατιωτικής και μιας πολιτικής νίκης. Μπορεί κανείς να κερδίσει στα πεδία των μαχών αλλά όχι πολιτικά. “Και απέχουν πολύ από το να κερδίσουν στρατιωτικά”. Για το λόγο αυτό, πιστεύει, οι Ρώσοι έχουν κάνει μεγάλη προπαγάνδα στο εσωτερικό για την “απελευθέρωση” της Μαριούπολης. Το σκεπτικό του Πούτιν για την εισβολή ήταν να απελευθερώσει τους Ουκρανούς από μια “γενοκτονική” κυβέρνηση και να τους επαναφέρει στη Μητέρα Ρωσία. Σίγουρα, ο έλεγχος αυτού του στρατηγικού λιμανιού θα περιόριζε τις βιομηχανικές και γεωργικές εξαγωγές της Ουκρανίας και θα βοηθούσε τη Ρωσία να δημιουργήσει μια χερσαία γέφυρα μεταξύ των αυτονομιστικών περιοχών και της Κριμαίας. Θα σημείωνε επίσης μια νίκη προπαγάνδας. Ένα άλλο πρόσχημα για τον πόλεμο ήταν να “αποναζιστικοποιηθεί” η Ουκρανία, και η άμυνα της πόλης έχει συμπεριλάβει τα μέλη του ακροδεξιού τάγματος Αζόφ. Αλλά “απελευθέρωση” από τι; Ο βομβαρδισμός μιας πόλης που εξακολουθεί να προβάλλει αντίσταση, έχει καταστρέψει το 90% των κτιρίων της και έχει αφήσει 20.000 νεκρούς. Πάνω από τα 3/4 των 450.000 κατοίκων έχει τραπεί σε φυγή. Όσοι παραμένουν αγωνίζονται να βρουν τροφή, νερό, θερμότητα και ηλεκτρισμό. “Αυτό που είναι ενδιαφέρον είναι ότι οι Ρώσοι ήθελαν να πουν ένα μεγάλο τραγούδι και να χορέψουν για κάτι”, σημειώνει η German. Η νέα επίθεση έχει πάει τόσο άσχημα που η καθηγήτρια δυσκολεύεται να υποθέσει πώς θα μπορούσε να μοιάζει μια νίκη για τον Πούτιν. Ο στόχος της εκ νέου εστίασης προς τα ανατολικά και τα νότια ήταν να επιβεβαιωθεί και να αποκτηθεί περισσότερο έδαφος για να περικυκλώσει την Ουκρανία από όλες τις πλευρές. “Εάν κάτι από αυτά είναι εφικτό αυτή τη στιγμή, ποιος ξέρει”, λέει. Το ένστικτό της λέει ότι ο Πούτιν θα καταφέρει να παραμείνει στην εξουσία, ακόμα και όταν οι κυρώσεις αρχίζουν να είναι δυσβάστακτες σε λίγους μήνες και αν καλέσει μια αντιλαϊκή μαζική στρατιωτική κινητοποίηση για να αυξήσει τις δυνάμεις. Ο Πούτιν έχει περικυκλωθεί από πιστούς που τον φοβούνται και είναι εξίσου παρανοϊκοί όσον αφορά τις απειλές τόσο για τον ίδιο ως ηγέτη όσο και για το καθεστώς ευρύτερα. Αποδέχονται την πεποίθησή του ότι μια δαιμονική Δύση θέλει να διαλύσει τη χώρα, κάτι που καθιστά απίθανο ένα πραξικόπημα στο παλάτι, πιστεύει. “Νομίζω ότι ο Πούτιν γνωρίζει, αν κοιτάξετε πίσω στη σοβιετική αυτοκρατορική ιστορία, ότι υπάρχει μακρά ιστορία ηγετών που πεθαίνουν στην εξουσία”. Ένας πόλεμος φθοράς που θα διαρκέσει “όσο ο Πούτιν είναι στη θέση του” Mathieu Boulege, ανώτερος ερευνητής στο think tank Chatham House στο Λονδίνο Ο Boulege πιστεύει ότι, αφού αρχικά έλαβε φτωχές πληροφορίες, ο Πούτιν συνειδητοποιεί τελικά ότι οι δυνάμεις του έχουν επεκταθεί υπερβολικά. Αλλά δεν φαίνεται να είναι απελπισμένος. “Ο Πούτιν δεν θα παραδεχτεί την ήττα. Το Κρεμλίνο δεν θα συμβιβαστεί”, λέει ο Boulege. “Ακριβώς πριν από τις 9 Μαΐου θα υπάρξει μια μεγάλη στιγμή για τον Πούτιν να πει, η αποστολή ολοκληρώθηκε, αυτή είναι η δική μου εκδοχή της ιστορίας. Αυτή είναι η κληρονομιά μου. Πρέπει να παρουσιαστεί ως αποστολή που έχει εκπληρωθεί. Ξεχάστε την κατάληψη του Κιέβου. Ισοπεδώσαμε τη Μαριούπολη, έχουμε απελευθερώσει περισσότερα μέρη του Ντονμπάς. Ίσως ανακοινώσουν μια δημοκρατία στη Χερσώνα”. Συνεχίζοντας, προβλέπει έναν πόλεμο φθοράς που θα διαρκέσει “όσο ο Πούτιν είναι στη θέση του”. Ο Boulege επισημαίνει ότι πολλά είναι άγνωστα για την ψυχική του κατάσταση και πόσο είναι διατεθειμένος να καταστρέψει τη χώρα μαζί του. “Είναι ένας εξαντλημένος Ρώσος 70 ετών”, λέει ο Boulege. «”Μπορεί να υπάρχει κάτι που δεν γνωρίζουμε για την ψυχική ή σωματική του υγεία”. Θα κατέφευγε στα πυρηνικά; “Σε ό,τι με αφορά, είναι καταστροφικός αλλά όχι αυτοκτονικός”, λέει ο Boulege. “Εκτός κι αν αποδειχθεί το αντίθετο. Όλα τα σενάρια είναι στο τραπέζι”. Ακολουθήστε το News247.gr στο Google News και μάθετε πρώτοι όλες τις ειδήσεις	news247
97	"Reuters: Για τη ""συντέλεια"" του κόσμου θα προειδοποιήσει ο Πούτιν τη Δύση στις 9 Μαΐου"	Ομιλία του Ρώσου προέδρου στην Κόκκινη Πλατεία πριν από την μεγάλη παρέλαση την ερχόμενη Δευτέρα για την 77η επέτειο της νίκης της Σοβιετικής Ένωσης επί της ναζιστικής Γερμανίας.	                        ΚΟΣΜΟΣ	Ο Βλαντίμιρ Πούτιν 	https://www.news247.gr/img/7971/9572630/511000/w660/660/putin.jpg	2022-05-06 20:14	Ο Ρώσος πρόεδρος Βλαντίμιρ Πούτιν, τη Δευτέρα (09/05) που θα ηγηθεί των εορτασμών της 77ης επετείου της νίκης της Σοβιετικής Ένωσης κατά της ναζιστικής Γερμανίας, θα προειδοποιήσει την Δύση για τη «συντέλεια» του κόσμου, επιδεικνύοντας την συντριπτική δύναμη πυρός της Ρωσίας, την ίδια στιγμή που ο στρατός της πολεμάει στην Ουκρανία, όπως αναφέρει το Reuters. Ο Πούτιν που βρίσκεται αντιμέτωπος κατά πρόσωπο με τη βαθιά απομόνωση που του έχει επιβάλει η Δύση από τότε που έδωσε εντολή για την εισβολή της Ρωσίας στην γείτονά της, θα μιλήσει στην Κόκκινη Πλατεία πριν αρχίσει η παρέλαση του στρατού, των αρμάτων μάχης, των ρουκετών και των διηπειρωτικών βαλλιστικών πυραύλων. Πάνω από τον καθεδρικό ναό του Αγίου Βασιλείου θα πετάξουν τα υπερηχητικά μαχητικά, τα στρατηγικά βομβαρδιστικά Tu-160 και για πρώτη φορά από το 2010, το αεροσκάφος τύπου Il-80, το οποίο προορίζεται να μεταφέρει την ανώτατη στρατιωτική διοίκηση σε περίπτωση πυρηνικού πολέμου, ανακοίνωσε το ρωσικό υπουργείο Άμυνας. Σύμφωνα με αυτό το σενάριο, το αεροσκάφος Il-80 είναι σχεδιασμένο να μετατραπεί σε κέντρο διοίκησης για τον Ρώσο πρόεδρο. Είναι εξοπλισμένο με πλήθος τεχνολογιών αλλά οι ειδικές λεπτομέρειες εξακολουθούν να είναι κρατικά μυστικά της Ρωσίας. Ο 69χρονος ηγέτης του Κρεμλίνου έχει επανειλημμένα συσχετίσει τον πόλεμο στην Ουκρανία με την πρόκληση που αντιμετώπισε η Σοβιετική Ένωση, όταν ο ναζιστής Αδόλφος Χίτλερ επιτέθηκε στην Σοβιετική Ένωση το 1941. «Η προσπάθεια να κατευνασθεί ο επιτιθέμενος την παραμονή του Μεγάλου Πατριωτικού Πολέμου αποδείχθηκε ότι ήταν λάθος που κόστισε ακριβά στο λαό μας», δήλωσε ο Πούτιν στις 24 Φεβρουαρίου, όταν ανακοίνωσε την «ειδική στρατιωτική επιχείρηση» στην Ουκρανία, όπως την αποκάλεσε. «Δεν θα κάνουμε ένα τέτοιο λάθος για δεύτερη φορά, δεν έχουμε κανένα δικαίωμα». Ο Πούτιν παρουσιάζει τον πόλεμο στην Ουκρανία ως μια μάχη για να προστατεύσει τους Ρωσόφωνους που ζουν εκεί από τις διώξεις των Ναζί και να τους προφυλάξει από αυτό που ο ίδιος ορίζει ως αμερικανική απειλή για την Ρωσία που προέρχεται από την επέκταση του ΝΑΤΟ. Η Ουκρανία και η Δύση απορρίπτουν τους ισχυρισμούς περί φασισμού ως ανοησίες και λένε πως ο Πούτιν διεξάγει έναν απρόκλητο επιθετικό πόλεμο. Η Σοβιετική Ένωση έχασε 27 εκατομμύρια ανθρώπους στον Β’ Παγκόσμιο Πόλεμο, περισσοτέρους από οποιαδήποτε άλλη χώρα. Ο Πούτιν καταφέρεται τα τελευταία χρόνια εναντίον της Δύσης, καθώς η Μόσχα θεωρεί ότι η Δύση προσπαθεί να αναθεωρήσει την ιστορία του πολέμου για να υποβαθμίσει τη σοβιετική νίκη. Εκτός από την ήττα που υπέστη ο Γάλλος αυτοκράτορας Ναπολέων Βοναπάρτης το 1812, η ήττα της ναζιστικής Γερμανίας είναι ο πιο σεβαστός στρατιωτικός θρίαμβος των Ρώσων, αν και οι δύο καταστροφικές εισβολές που έγιναν από τη Δύση, έκαναν τη Ρωσία να είναι ιδιαίτερα ευαίσθητη όσον αφορά στα σύνορά της. Η σκιά της Ουκρανίας Ο πόλεμος της Ουκρανίας θα επισκιάσει σε μεγάλο βαθμό την Ημέρα της Νίκης. Η ρωσική εισβολή είχε ως αποτέλεσμα να σκοτωθούν χιλιάδες άνθρωποι, ενώ περίπου 10 εκατομμύρια Ουκρανοί αναγκάστηκαν να εγκαταλείψουν τις εστίες τους. Επίσης οδήγησε την Ρωσία στην μέγγενη των σκληρών κυρώσεων της Δύσης και ενίσχυσε τους φόβους για μια ευρύτερη αντιπαράθεση μεταξύ Ρωσίας και Ηνωμένων Πολιτειών, που είναι οι μεγαλύτερες πυρηνικές δυνάμεις στον κόσμο. Αν και οι 11.000 στρατιωτικοί που θα παρελάσουν στην Κόκκινη Πλατεία μαζί με 131 είδη όπλων και στρατιωτικού εξοπλισμού όπως ανακοίνωσε το υπουργείο Άμυνας, θα παρουσιάσουν ένα μεγάλο θέαμα, η σύγκρουση στην Ουκρανία έχει δείξει την αδυναμία των ρωσικών ενόπλων δυνάμεων παρά την προσπάθεια του Πούτιν κατά την διάρκεια της εικοσαετούς θητείας του να ανακόψει την αποδυνάμωσή μετά την κατάρρευση της Σοβιετικής Ένωσης. Το Κρεμλίνο δεν πέτυχε μια γρήγορη νίκη στην Ουκρανία και η ρωσική οικονομία -που πιέζεται σκληρά από τις κυρώσεις- βρίσκεται αντιμέτωπη με τη χειρότερη συρρίκνωση από τα χρόνια που ακολούθησαν την πτώση της Σοβιετικής Ένωσης. Ο Αμερικανός πρόεδρος Τζορτζ Μπους ο νεότερος, λιγότερο από δύο δεκαετίες πριν είχε παραστεί στις εορταστικές εκδηλώσεις της 9ης Μαΐου προσκεκλημένος του προέδρου Πούτιν. Εφέτος ξένοι ηγέτες δεν έχουν προσκληθεί, όπως ανακοίνωσε το Κρεμλίνο. Οι Ηνωμένες Πολιτείες και οι σύμμαχοί τους έχουν ενισχύσει τις προμήθειες όπλων στην Ουκρανία και ο Πούτιν καλείται από κάποιους Ρώσους στρατιωτικούς να εξαπολύσει μεγαλύτερη δύναμη πυρός στην Ουκρανία , δήλωσαν στο πρακτορείο Reuters δύο πηγές προσκείμενες στις ένοπλες δυνάμεις. Η Μόσχα έχει πει στην Δύση ότι θεωρεί τα όπλα που στέλνει στην Ουκρανία ως νόμιμους στόχους. Πριν την 9η Μαΐου, στην Μόσχα και τις δυτικές πρωτεύουσες κυκλοφορούν φήμες που λένε ότι ο Πούτιν ετοιμάζεται να κάνει μια σύντομη ανακοίνωση ειδικά για την Ουκρανία, ίσως μια ρητή κήρυξη πολέμου ή ακόμη και να κηρύξει γενική επιστράτευση. Ο εκπρόσωπος του Κρεμλίνου Ντμίτρι Πεσκόφ απέρριψε τις εικασίες αυτές την Τετάρτη, χαρακτηρίζοντας τες «ανοησίες». Το Κρεμλίνο δεν ανταποκρίθηκε, όταν ρωτήθηκε για το τι θα πει στην ομιλία του ο Πούτιν, την οποία θα απευθύνει από το βήμα της Κόκκινης Πλατείας που θα βρίσκεται μπροστά από το Μαυσωλείο του Λένιν. Πέρυσι ο Πούτιν στην ομιλία του καταφέρθηκε κατά της επιλεκτικότητας της Δύσης, και κατά των τάσεων της ανόδου του νεοναζισμού και της ρωσοφοβίας, στις οποίες επανέρχεται ξανά και ξανά όταν αναφέρεται στο θέμα της Ουκρανίας. Ακολουθήστε το News247.gr στο Google News και μάθετε πρώτοι όλες τις ειδήσεις	news247
98	"Κρεμλίνο: Η Ρωσία θα παραμείνει στην νότια Ουκρανία ""για πάντα"""	"Ο γενικός γραμματέας του κόμματος Ενωμένη Ρωσία του προέδρου Βλαντίμιρ Πούτιν διαβεβαίωσε πως ""Η Ρωσία θα παραμείνει για πάντα στην νότια Ουκρανία""."	                        ΚΟΣΜΟΣ	Ουκρανικά τανκς κοντά στην Χερσώνα	https://www.news247.gr/img/3635/9548740/119000/w660/660/tanks.jpg	2022-05-06 18:18	Η Ρωσία θα παραμείνει «για πάντα» στη νότια Ουκρανία, δήλωσε σήμερα ο γενικός γραμματέας του κόμματος Ενωμένη Ρωσία του προέδρου Βλαντίμιρ Πούτιν, ο Αντρέι Τουρτσάκ, κατά τη διάρκεια επίσκεψης στη Χερσώνα, μια μεγάλη πόλη της Ουκρανίας, την οποία ρωσικές δυνάμεις επιχειρούν να θέσουν υπό τον πλήρη έλεγχο τους από τον Μάρτιο. «Απευθυνόμενος στους κατοίκους της περιοχής Χερσώνα, θα ήθελα να πω για άλλη μια φορά ότι η Ρωσία είναι εδώ για πάντα. Δεν πρέπει να υπάρχει καμία αμφιβολία για αυτό», δήλωσε ο Τουρτσάκ, πρώτος αναπληρωτής πρόεδρος του Συμβουλίου της Ομοσπονδίας (άνω βουλή), σύμφωνα με ρωσικά πρακτορεία ειδήσεων. Η Ρωσία θεωρεί ότι μπορεί να αποφύγει τις διώξεις για εγκλήματα πολέμου Από τη μεριά του ο πρόεδρος της Ουκρανίας Βολοντίμιρ Ζελένσκι δήλωσε πως η Ρωσία θεωρεί ότι μπορεί να αποφύγει τις διώξεις για εγκλήματα πολέμου επειδή επισείει την απειλή της πυρηνικής επίθεσης. «Δεν πιστεύουν ότι μπορούν να καταστούν υπόλογοι για εγκλήματα πολέμου, επειδή έχουν τη δύναμη του πυρηνικού κράτους», είπε ο Ζελένσκι, μιλώντας μέσω διερμηνέα, στη δεξαμενή σκέψης του βρετανικού Chatham House. «Αυτή είναι η 72η ημέρα πολέμου και δεν μπορούμε να δούμε το τέλος του ακόμα και δεν μπορούμε να διακρίνουμε καμία προθυμία της ρωσικής πλευράς να τον τερματίσει», πρόσθεσε σύμφωνα με το ΑΠΕ-ΜΠΕ. Ακολουθήστε το News247.gr στο Google News και μάθετε πρώτοι όλες τις ειδήσεις	news247
99	Ουκρανία: Η Ρωσία θέλει να πέσει το Αζοφστάλ ως τις 9 Μαΐου - Ετοιμάζει χτύπημα στην Οδησσό	Η Ρωσία θέλει η χαλυβουργία Αζοφστάλ να έχει πέσει στα χέρια της ως τη Δευτέρα, διατείνεται το Κίεβο. Αναμένεται μεγάλη αποβατική επιχείρηση στις ακτές της Μαύρης Θάλασσας. Νέα επιχείρηση για απομάκρυνση αμάχων στη Μαριούπολη.	                        ΚΟΣΜΟΣ	Η χαλυβουργία Αζοφστάλ στη Μαριούπολη	https://www.news247.gr/img/1264/9620898/679000/w660/660/azovstal.jpg	2022-05-06 07:20	"Η Ρωσία σχεδιάζει να καταλάβει τη χαλυβουργία Αζοφστάλ στη Μαριούπολη, τον τελευταίο θύλακα ουκρανικής αντίστασης στο λιμάνι στρατηγικής σημασίας, ως τη Δευτέρα, σύμφωνα με την ουκρανική κυβέρνηση. Ο Ολεξίι Αρεστόβιτς, σύμβουλος του προέδρου της Ουκρανίας Βολοντίμιρ Ζελένσκι, εξήγησε πως οι ρωσικές δυνάμεις θέλουν οι αχανείς εγκαταστάσεις της χαλυβουργίας να έχουν πέσει στα χέρια τους την ημέρα που συμπληρώνεται η 77η επέτειος από τη νίκη επί του καθεστώτος της ναζιστικής Γερμανίας την 9η Μαΐου. Η «φιλοδοξία» τους είναι «να κυριεύσουν το Αζοφστάλ και να δώσουν στον (ρώσο πρόεδρο Βλαντίμιρ) Πούτιν τη ‘νίκη’ την 9η Μαΐου», είπε ο κ. Αρεστόβιτς, σύμφωνα με το πρακτορείο ειδήσεων UNIAN. «Το θέλουν πολύ, αλλά για να δούμε αν θα τα καταφέρουν», πρόσθεσε. Στις εγκαταστάσεις, σύμφωνα με ουκρανικές πηγές, είναι παγιδευμένοι ουκρανοί στρατιωτικοί και εκατοντάδες άμαχοι. Καταβάλλονται προσπάθειες για την απομάκρυνση των αμάχων με τη συμβολή του ΟΗΕ και της Διεθνούς Επιτροπής του Ερυθρού Σταυρού. Στη Μόσχα θα γίνει μεγάλη στρατιωτική παρέλαση τη Δευτέρα για την επέτειο της αντιφασιστικής νίκης. Κατά πληροφορίες, παρέλαση αναμένεται να διεξαχθεί και στη Μαριούπολη, την οποία επισκέφθηκε αυτή την εβδομάδα ο Σεργκέι Κιριένκο, κορυφαίος αξιωματούχος του Κρεμλίνου, όπως ανακοίνωσε ο Ντένις Πουσίλιν, ηγέτης των φιλορώσων αυτονομιστών στην αυτοανακηρυγμένη Λαϊκή Δημοκρατία του Ντανιέτσκ. Νέα επιχείρηση για την απομάκρυνση αμάχων από τη Μαριούπολη Η αντιπρόεδρος της ουκρανικής κυβέρνησης Ιρίνα Βερεσούκ δήλωσε χθες ότι άμαχοι θα απομακρυνθούν από την πολιορκημένη Μαριούπολη σήμερα, Παρασκευή, στις 12 το μεσημέρι. Η ανακοίνωση της Βερεσούκ έγινε μέσω ανάρτησης σε ιστότοπο κοινωνικής δικτύωσης. Σύμφωνα με την ίδια, οι πολίτες θα συγκεντρωθούν σε εμπορικό κέντρο της πολιορκημένης πόλης, αλλά η αντιπρόεδρος της ουκρανικής κυβέρνησης δεν έκανε γνωστές περισσότερες λεπτομέρειες σχετικά με την επιχείρηση. Ουκρανία: Αναμένεται μεγάλη αποβατική επιχείρηση της Ρωσίας στη Μαύρη Θάλασσα Ο ουκρανικός στρατός προεξοφλεί ότι επίκειται μεγάλη αποβατική επιχείρηση της Ρωσίας στις ουκρανικές ακτές στη Μαύρη Θάλασσα, κοντά στην Οδησσό, λιμάνι υψηλής στρατηγικής σημασίας. Επικαλούμενη ανακοίνωση της περιφερειακής στρατιωτικής διοίκησης, η εφημερίδα Ουκραΐνσκα Πράβντα ανέφερε χθες Πέμπτη ότι έχουν αυξηθεί οι πτήσεις ρωσικών UAVs στην περιοχή. Επιπλέον, συνεχίζει να καταγράφεται η παρουσία ισχυρής ρωσικής ναυτικής δύναμης στα ανοικτά των ελεγχόμενων από τις ουκρανικές δυνάμεις ακτών. Στους κατοίκους της περιοχής συστήνεται να μένουν μακριά από τις ακτές και τις στρατιωτικές ζώνες και να αποφεύγουν τις μετακινήσεις με μικρά πλεούμενα. Τους ζητείται επίσης να αναφέρουν αμέσως στις στρατιωτικές αρχές οποιαδήποτε ύποπτη δραστηριότητα. Ζελένσκι: Κατηγορεί τη Ρωσία ότι κατέστρεψε εκατοντάδες δομές υγείας Ο ρωσικός στρατός, ο οποίος εισέβαλε στην Ουκρανία την 24η Φεβρουαρίου, έχει καταστρέψει εκατοντάδες νοσοκομεία και δομές υγείας κι έχει αφήσει τους γιατρούς χωρίς φάρμακα για να προσφέρουν περίθαλψη σε καρκινοπαθείς ή για να κάνουν επεμβάσεις, κατήγγειλε χθες Πέμπτη ο πρόεδρος της χώρας Βολοντίμιρ Ζελένσκι. Τοποθετούμενος μέσω βιντεοσύνδεσης σε εκδήλωση οργάνωσης περίθαλψης και βοήθειας, ο αρχηγός του κράτους τόνισε ότι πολλές δομές υγείας δεν έχουν καν τα βασικά αντιβιοτικά στην ανατολική και στη νότια Ουκρανία, όπου μαίνονται μάχες. «Αν σκεφτείτε μόνο τις υγειονομικές υποδομές, ως σήμερα τα ρωσικά στρατεύματα έχουν καταστρέψει ή προκαλέσει ζημιές σε σχεδόν 400 δομές υγείας: νοσοκομεία, μαιευτήρια, εξωτερικά ιατρεία», ανέφερε. Στις περιοχές που έχουν κυριεύσει τα ρωσικά στρατεύματα η κατάσταση είναι καταστροφική, συνέχισε. Υπάρχει «παντελής έλλειψη φαρμάκων για καρκινοπαθείς», μεγάλα προβλήματα ή «έλλειψη ινσουλίνης για διαβητικούς», αδυναμία «να γίνουν χειρουργικές επεμβάσεις», ακόμα και «έλλειψη αντιβιοτικών». Την 9η Μαρτίου, το Κίεβο κατήγγειλε ότι οι ρωσικές ένοπλες δυνάμεις βομβάρδισαν παιδιατρικό νοσοκομείο και μαιευτήριο στη Μαριούπολη. Η Ρωσία το διέψευσε, κάνοντας λόγο για στημένες εικόνες με προπαγανδιστικούς σκοπούς, ισχυριζόμενη πως η δομή υγείας είχε μετατραπεί σε θέση ουκρανών στρατιωτικών. Κρεμλίνο: Η στήριξη της Δύσης στο Κίεβο εμποδίζει τη γρήγορη ολοκλήρωση της ""στρατιωτικής επιχείρησης"" Η στρατιωτική βοήθεια και οι πληροφορίες που δίνουν οι δυτικές χώρες στην Ουκρανία εμποδίζουν τη Ρωσία να ολοκληρώσει «γρήγορα» αυτή που αποκαλεί «ειδική στρατιωτική επιχείρηση» στην ουκρανική επικράτεια, ανέφερε χθες Πέμπτη ο εκπρόσωπος του Κρεμλίνου Ντμίτρι Πεσκόφ, διαβεβαιώνοντας μολαταύτα πως όλοι οι στόχοι που έθεσε η Μόσχα θα επιτευχθούν. «Οι ΗΠΑ, το Ηνωμένο Βασίλειο, το NATO στο σύνολό του μοιράζεται μόνιμα δεδομένα που συγκεντρώνουν οι υπηρεσίες πληροφοριών τους με τις ουκρανικές ένοπλες δυνάμεις. Σε συνδυασμό με τις προμήθειες όπλων (...), οι ενέργειες αυτές δεν επιτρέπουν να ολοκληρωθεί γρήγορα η επιχείρηση», είπε ο κ. Πεσκόφ στον Τύπο, αντιδρώντας σε δημοσίευμα της εφημερίδας New York Times κατά το οποίο στοιχεία που έδωσαν οι αμερικανικές υπηρεσίες πληροφοριών στον ουκρανικό στρατό του επέτρεψαν να βάλει στο στόχαστρο υψηλόβαθμους ρώσους αξιωματικούς κοντά στα μέτωπα. Το δημοσίευμα διαψεύστηκε χθες από το αμερικανικό Πεντάγωνο. Σε κάθε περίπτωση πάντως, οι ενέργειες της Δύσης «δεν θα αποτρέψουν» την επίτευξη των στόχων που έθεσε η Μόσχα, διαβεβαίωσε ο εκπρόσωπος του Κρεμλίνου. ΜΜΕ: Πληροφορίες που έδωσαν οι ΗΠΑ επέτρεψαν τη βύθιση του Moskva Δεδομένα που έδωσαν οι αμερικανικές υπηρεσίες πληροφοριών επέτρεψαν στις ουκρανικές ένοπλες δυνάμεις να βυθίσουν το ρωσικό πυραυλοφόρο καταδρομικό Moskva στα μέσα Απριλίου, κατά δημοσιεύματα αμερικανικών μέσων ενημέρωσης χθες Πέμπτη. Η αμερικανική κυβέρνηση πάντως δεν ήταν ενήμερη για τα σχέδια των ουκρανικών δυνάμεων να πλήξουν τη ναυαρχίδα του ρωσικού στόλου της Μαύρης Θάλασσας, διατείνονται οι εφημερίδες Washington Post και New York Times, επικαλούμενες ανώνυμες πηγές προσκείμενες στις αμερικανικές υπηρεσίες πληροφοριών. Οι ΗΠΑ έδωσαν στο Κίεβο στοιχεία για την ακριβή θέση του καταδρομικού, εξήγησε το τηλεοπτικό δίκτυο NBC News. Η ναυαρχίδα του ρωσικού στόλου της Μαύρης Θάλασσας βυθίστηκε στα μέσα του περασμένου μήνα. Η Ουκρανία υποστήριξε ότι έπληξε το καταδρομικό με πυραύλους κατά πλοίων επιφανείας Neptun. Η Μόσχα το διέψευσε, ανακοινώνοντας πως το πλοίο βυθίστηκε εξαιτίας πυρκαγιάς και έκρηξης μέρους του οπλισμού που έφερε στο κατάστρωμα. Το καταδρομικό σοβιετικού σχεδιασμού τέθηκε σε υπηρεσία το 1983, όταν ονομαζόταν Slava («Δόξα»). Μετονομάστηκε («Μόσχα») μετά τη διάλυση της ΕΣΣΔ. Εφοδιασμένο με δεκαέξι εκτοξευτήρες πυραύλων κατά πλοίων επιφανείας P-1000 Vulcan, ανθυποβρυχιακά όπλα και αντιαεροπορικά συστήματα (το θαλάσσιο αντίστοιχο του επίγειου συστήματος S-300), το καταδρομικό αναπτύχθηκε στη Μαύρη Θάλασσα για να εγγυάται την αντιαεροπορική άμυνα των υπολοίπων ρωσικών πολεμικών ανοικτά των ουκρανικών ακτών και της χερσονήσου της Κριμαίας, την οποία προσάρτησε η Ρωσία το 2014. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
100	"Πούτιν: ""Συγγνώμη"" στον Μπένετ για τις δηλώσεις Λαβρόφ περί εβραϊκών ριζών του Χίτλερ"	Συγγνώμη από τον Ισραηλινό πρωθυπουργό Ναφτάλι Μπένετ ζήτησε ο Ρώσος πρόεδρος Βλαντίμιρ Πούτιν μετά το διπλωματικό επεισόδιο που προκάλεσαν οι δηλώσεις Λαβρόφ για την εβραϊκή καταγωγή του Χίτλερ.	                        ΚΟΣΜΟΣ	Ο πρωθυπουργός του Ισραήλ Ναφτάλι Μπένετ και ο Ρώσος πρόεδρος Βλαντιμίρ Πούτιν	https://www.news247.gr/img/1911/9620548/576000/w660/660/putin-bennett.jpg	2022-05-05 19:40	"Τέλος δείχνει να λαμβάνει το διπλωματικό επεισόδιο που δημιουργήθηκε ανάμεσα στη Ρωσία και το Ισραήλ, μετά τις δηλώσεις του Ρώσου υπουργού Εξωτερικών Σεργκέι Λαβρόφ, πως ο Χίτλερ είχε ""εβραϊκό αίμα"". Όπως έγινε γνωστό πριν από λίγο από το γραφείο του Ισραηλινού πρωθυπουργού, ο Ρώσος πρόεδρος Βλαντίμιρ Πούτιν ζήτησε συγγνώμη από τον Ναφτάλι Μπένετ για τις δηλώσεις του Σεργκέι Λαβρόφ, ο οποίος νωρίτερα αυτή την εβδομάδα, μιλώντας στο ιταλικό τηλεοπτικό κανάλι Rete 4, δήλωσε μεταξύ άλλων πως ""και ο Χίτλερ ήταν εβραϊκής καταγωγής"", θέλοντας ανεπιτυχώς να ενδυναμώσει τους ισχυρισμούς της Ρωσίας για τον Ζελένκσι, ότι είναι ναζί. Υπενθυμίζεται ότι στην ερώτηση του Ιταλού δημοσιογράφου Τζουζέπε Μπρίντιζι, ""πώς είναι δυνατόν ο Ζελένσκι να κατηγορείται για ναζιστικοποίηση της Ουκρανίας, από την στιγμή που είναι εβραϊκής καταγωγής"", ο υπεύθυνος της ρωσικής διπλωματίας απάντησε: ""Και ο Χίτλερ ήταν εβραϊκής καταγωγής. Και ο ίδιος ο εβραϊκός λαός, άλλωστε, λέει ότι οι μεγαλύτεροι αντισημιτιστές είναι, ακριβώς, οι ίδιοι οι εβραίοι"". Η συγκεκριμένη δήλωση προκάλεσε την οργισμένη αντίδραση του Ισραήλ με τον πρωθυπουργό της χώρας να σχολιάζει σε ανακοίνωσή του πως ""τέτοια ψέματα έχουν σκοπό να κατηγορήσουν τους ίδιους τους Εβραίους για τα πιο φρικτά εγκλήματα στην Ιστορία που διαπράχθηκαν εναντίον τους"". ""Η χρήση του Ολοκαυτώματος του εβραϊκού λαού για πολιτικούς σκοπούς πρέπει να σταματήσει αμέσως"", πρόσθεσε. Το Ισραήλ αποδοκίμασε τα παραπάνω σχόλια του Σεργκέι Λαβρόφ, ενώ απαίτησε μία συγγνώμη από τη Μόσχα, με το υπουργείο Εξωτερικών της χώρας να ανακοινώσει ότι κάλεσε τον πρεσβευτή της Ρωσίας χρησιμοποιώντας ""σκληρή γλώσσα"". Ο Ισραηλινός υπουργός των Εξωτερικών Γαΐρ Λαπίντ δήλωσε ότι ο Λαβρόφ έκανε ""μία ασυγχώρητη και σκανδαλώδη δήλωση"". Ο Λάπιντ τόνισε ότι το να ισχυρίζεται κανείς ότι ο Χίτλερ ήταν εβραϊκής καταγωγής είναι σαν να λέει κανείς ότι οι Εβραίοι αυτοκτόνησαν και το να κατηγορείς τους Εβραίους ότι είναι αντισημίτες αποτελεί ""το μέγιστο επίπεδο ρατσισμού"". Επιπλέον, ο πρόεδρος του ""Μουσείου της Μνήμης"" της Ιερουσαλήμ, Ντανί Νταγιάν, δήλωσε ότι ""πρόκειται για ψευδείς, επικίνδυνες και παραληρηματικές δηλώσεις"". Αρχιραβίνος Ρωσίας για τις δηλώσεις Λαβρόφ: ""Να ζητήσει δημόσια συγγνώμη"" Μάλιστα και ο κύριος ραβίνος της Ρωσίας Μπέρελ Λάζαρ δήλωσε σοκαρισμένος από τις δηλώσεις του Ρώσου υπουργού Εξωτερικών Σεργκέι Λαβρόφ της χώρας του ότι ""οι χειρότεροι αντισημίτες είναι οι Εβραίοι και ότι ο Αδόλφος Χίτλερ είχε εβραϊκές ρίζες, και τον κάλεσε να ζητήσει δημόσια συγγνώμη για τις δηλώσεις του αυτές. ""Δεν θεωρώ ότι έχω δικαίωμα να δίνω συμβουλές στον επικεφαλής της ρωσικής διπλωματίας, αλλά δεν θα ήταν άσχημο, αν ζητούσε συγνώμη από τους Εβραίους και απλώς παραδεχόταν το λάθος του. Νομίζω ότι τότε μόνο θα μπορούσε να θεωρηθεί το συμβάν λήξαν και να γυρίσουμε σελίδα"", ήταν η απάντηση του Μπέρελ Λάζαρ στο ερώτημα που του έθεσε το JTA. Ο ίδιος επισήμανε ότι ""δεν είναι σωστό να γίνονται οι όποιοι παραλληλισμοί μεταξύ του Ολοκαυτώματος και των τρέχοντων γεγονότων. Αναφερόμενος στον ρόλο που διαδραμάτισε ο σοβιετικός στρατός στην συντριβή του ναζισμού, ο Λάζαρ δήλωσε στο JTA ότι μια τέτοια σύγκριση ""μειώνει την προσφορά των ηρωικών στρατιωτών που απελευθέρωσαν το Άουσβιτς και ανάρτησαν την σημαία της νίκης στο Ράιχσταγνκ"". Ακολουθήστε το News247.gr στο Google News και μάθετε πρώτοι όλες τις ειδήσεις"	news247
101	Εφιάλτης: Η Ρωσία έκανε προσομοίωση πυρηνικής επίθεσης στο Καλίνινγκραντ	Στο ρωσικό θύλακα που βρίσκεται μεταξύ της Πολωνίας και της Λιθουανίας στην Βαλτική Θάλασσα έκανε τις νέες πυρηνικές δοκιμές ετοιμότητας το Κρεμλίνο. Ετοιμότητα για μάχες σε συνθήκες ραδιενέργειας.	                        ΚΟΣΜΟΣ	Δοκιμή πυραύλου ISKANDER	https://www.news247.gr/img/9721/9619948/534000/w660/660/missiles.jpg	2022-05-05 12:14	"Την Τετάρτη (04/05) ο Ρώσος υπουργός Άμυνας Σεργκέι Σόιγκου δήλωνε ότι ""ο ρωσικός στρατός θα θεωρεί στόχο, που πρέπει να καταστραφεί, τη μεταφορά από το ΝΑΤΟ όπλων στην Ουκρανία"", όπως μετέδιδε το ρωσικό πρακτορείο RIA. ""Θα θεωρήσουμε ως νόμιμο στόχο καταστροφής κάθε μεταφορικό μέσο του ΝΑΤΟ που φθάνει στο έδαφος της χώρας και φέρει όπλα ή εξοπλισμό για τον ουκρανικό στρατό"", είπε, σύμφωνα με τα ρωσικά κρατικά μέσα ενημέρωσης. Οι ΗΠΑ και άλλα δυτικά κράτη εξοπλίζουν την Ουκρανία στον αγώνα της κατά της ρωσικής εισβολής, με τη ρωσική πλευρά να κατηγορεί τη Δύση για άμεση εμπλοκή στις πολεμικές συγκρούσεις. Λίγες ώρες αργότερα, όπως έγινε γνωστό από τον Guardian, η Ρωσία προχώρησε σε ασκήσεις προσομοίωσης για πυρηνικές επιθέσεις στον δυτικό θύλακα του Καλίνινγκραντ, που βρίσκεται ανάμεσα στην Πολωνία και τη Λιθουανία κατά μήκος των ακτών της Βαλτικής. Οι ρωσικές δυνάμεις έκαναν πρόβα ""ηλεκτρονικών εκτοξεύσεων"" βαλλιστικών πυραύλων Iskander, όπως ανακοίνωσε το ρωσικό υπουργείο Άμυνας, σε μια κίνηση που μεταφράζεται ως επίδειξη δύναμης και ""ετοιμότητας"", με ευθεία απειλή για καταστροφική κλιμάκωση της κατάστασης. Μετά την αποστολή στρατευμάτων στην Ουκρανία στα τέλη Φεβρουαρίου, ο Ρώσος Πρόεδρος Βλαντιμίρ Πούτιν έχει πολλάκις απειλήσει τη Δύση για χρήση πυρηνικών, λέγοντας πως τα όπλα του είναι σε πλήρη ετοιμότητα σε περίπτωση που ""αναγκαστεί"" να τα χρησιμοποιήσει. Η νέα προσομοίωση έγινε κατά τη διάρκεια ""πολεμικών αγώνων"", μια ετήσια στρατιωτική άσκηση στο Καλίνινγκραντ που αποτελεί στρατηγική θέση της Ρωσίας. Η Ρωσία άλλωστε έχει αναπτύξει κινητούς εκτοξευτές πυραύλων Iskander-M σε απόσταση 60 χιλιομέτρων από τα ουκρανικά σύνορα, από τις 24 Απριλίου. Το Iskander, ένα κινητό σύστημα βαλλιστικών πυραύλων με την κωδική ονομασία SS-26 Stone από το ΝΑΤΟ, αντικατέστησε τον σοβιετικό πύραυλο Scud. Οι δύο κατευθυνόμενοι πύραυλοί του έχουν βεληνεκές έως 500 χιλιόμετρα (300 μίλια) και μπορούν να φέρουν συμβατικές ή πυρηνικές κεφαλές. Σύμφωνα με την επίσημη δήλωση της ρωσικής πλευράς, οι στρατιωτικές δυνάμεις εξασκήθηκαν σε στρατηγικά χτυπήματα σε εκτοξευτές εχθρικών πυραυλικών συστημάτων, αεροδρόμια, προστατευμένες υποδομές, και θέσεις διοίκησης ενός εικονικού εχθρού. Οι μάχιμες μονάδες εξασκήθηκαν επίσης σε ""συνθήκες ραδιενέργειας και χημικής μόλυνσης"". Στις ασκήσεις συμμετείχαν περισσότεροι από 100 επίλεκτοι στρατιωτικοί. Η Ρωσία έθεσε τις πυρηνικές δυνάμεις της σε κατάσταση συναγερμού λίγο μετά την αποστολή στρατευμάτων του Πούτιν στην Ουκρανία στις 24 Φεβρουαρίου. Ο ίδιος ο Ρώσος Πρόεδρος έχει προειδοποιήσει για ""αστραπιαία αντίποινα"" εάν η Δύση παρέμβει άμεσα στη σύγκρουση της Ουκρανίας. Παρατηρητές λένε ότι τις τελευταίες ημέρες, η κρατική τηλεόραση της Ρωσίας έχει ανοίξει στην ατζέντα της τη συζήτηση για τη χρήση πυρηνικών. Μάλιστα, στα τέλη Απριλίου η ρωσική τηλεόραση παρουσίασε προσομοίωση πυραυλικής επίθεσης. Συγκεκριμένα, οι παρουσιαστές της εκπομπής ""60 λεπτά"" της ρωσικής τηλεόρασης υποστήριξαν πως Λονδίνο, Παρίσι και Βερολίνο θα μπορούσαν να καταστραφούν ολοσχερώς μέσα σε μόλις 200 δευτερόλεπτα, εάν η Ρωσία αποφάσιζε να εκτοξεύσει πυρηνικούς πυραύλους. Οι παραγωγοί της εκπομπής έδειξαν στους τηλεθεατές έναν χάρτη, με τους πιθανούς χρόνους που θα χρειάζονταν οι πύραυλοι μέχρι να προσγειωθούν από το Καλίνινγκραντ στο Βερολίνο (106 δευτερόλεπτα), στο Παρίσι (200 δευτερόλεπτα) και στο Λονδίνο (202 δευτερόλεπτα). Επισήμως, η Μόσχα αναφέρει πάντοτε πως ""οι κίνδυνοι ενός πυρηνικού πολέμου πρέπει να διατηρηθούν στο ελάχιστο"", αλλά θυμίζουμε πως πριν την εισβολή στην Ουκρανία, ανέφεραν πως δεν υπήρχε τέτοια περίπτωση. Στη διάθεση των Ρώσων άλλωστε είναι και ο πύραυλος ""Satan"" 200 τόνων, ο οποίος έχει βεληνεκές 10.000 χιλιομέτρων και μπορεί να μεταφέρει έως και 15 πυρηνικές κεφαλές που απελευθερώνονται σε μεγάλο ύψος και πλήττουν πολλαπλούς στόχους με ταχύτητα Mach 20,7, ή σχεδόν 25.000 χιλιόμετρα την ώρα. Ο RS-28 Sarmat ή Satan, είναι ένα από τα έξι στρατηγικά πυρηνικά όπλα νέας γενιάς που προανήγγειλε ο Πούτιν το 2018, μαζί με το υπερ-υπερηχητικό όπλο Avanguard, το οποίο μπορεί να αναπτύσσει Mach 27. Απειλές έναντι Σουηδίας και Φινλανδίας Η Μόσχα έχει προειδοποιήσει επίσης ανοιχτά ότι θα μπορούσε να αναπτύξει πυρηνικά όπλα και υπερηχητικούς πυραύλους στον θύλακα του Καλίνινγκραντ στην περίπτωση που Σουηδία και Φινλανδία ενταχθούν στο ΝΑΤΟ. Η προσομοίωση αυτή, έρχεται προς επίρρωση των παραπάνω. Τη Τετάρτη άλλωστε (04/05) η Σουηδία έλαβε διαβεβαιώσεις από τις Ηνωμένες Πολιτείες ότι θα έχει υποστήριξη κατά την περίοδο που θα μεσολαβήσει μέχρι την επικύρωση της ένταξής της στο ΝΑΤΟ, στην περίπτωση που η Στοκχόλμη καταθέσει σχετικό αίτημα, όπως δήλωσε η σουηδή υπουργός Εξωτερικών Αν Λίντε. Η Σουηδία και η γειτονική Φινλανδία έμειναν εκτός ΝΑΤΟ στη διάρκεια του Ψυχρού Πολέμου, αλλά η προσάρτηση της Κριμαίας από τη Ρωσία το 2014 και η ρωσική εισβολή στην Ουκρανία έκαναν τις δύο χώρες να επανεξετάσουν την πολιτική για την ασφάλειά τους, με την ένταξή τους στο ΝΑΤΟ να προβάλλει ως όλο και πιο πιθανό σενάριο. Οι δύο χώρες ανησυχούν ότι θα είναι ευάλωτες κατά τη διάρκεια της διαδικασίας μέχρι την ένταξή τους στο ΝΑΤΟ, η οποία θα μπορούσε να διαρκέσει έως και έναν χρόνο για να εγκριθεί από τις 30 χώρες μέλη της Βορειοατλαντικής Συμμαχίας. Παράλληλα, η Ρωσία προσπαθεί ακόμη να πάρει τον έλεγχο της νότιας και ανατολικής Ουκρανίας με πρόσχημα την αποστρατικοποίηση και ""αποναζιστικοποίηση"" της χώρας, ενώ παράλληλα αποπειράται να περιορίσει την αναβάθμιση του ΝΑΤΟ. Ακολουθήστε το News247.gr στο Google News και μάθετε πρώτοι όλες τις ειδήσεις"	                    Χρήστος Δεμέτης
102	Πόλεμος στην Ουκρανία: Η εξόντωση των Ρώσων στρατηγών και ο ρόλος των ΗΠΑ 	Δημοσίευμα των New York Times υποστηρίζει πως οι ΗΠΑ παρέχουν στους Ουκρανούς πληροφορίες που τους επιτρέπουν τα σκοτώνουν Ρώσους στρατηγούς. Επίσκεψη κορυφαίου στελέχους του Κρεμλίνου στη Μαριούπολη.	                        ΚΟΣΜΟΣ	Ο Πούτιν πλάι σε Ρώσους στρατηγούς (φωτό αρχείου)	https://www.news247.gr/img/6687/9619740/686000/w660/660/russia.jpg	2022-05-05 07:34	Οι υπηρεσίες πληροφοριών των ΗΠΑ έδωσαν στους Ουκρανούς πληροφορίες που τους επέτρεψαν να σκοτώσουν αρκετούς Ρώσους στρατηγούς κοντά στα μέτωπα, υποστήριξε χθες Τετάρτη, επικαλούμενη Αμερικανούς αξιωματούχους που δεν κατονόμασε, η εφημερίδα New York Times. Η Ουάσινγκτον διαβίβασε στο Κίεβο λεπτομερείς πληροφορίες για τις μετακινήσεις στρατευμάτων, τοποθεσίες και άλλες λεπτομέρειες για τα κινητά κέντρα διοίκησης του ρωσικού στρατού· οι ουκρανικές δυνάμεις, αξιοποιώντας τα στοιχεία αυτά και συνδυάζοντάς τα με δικά της, ιδίως υποκλοπές ρωσικών τηλεπικοινωνιών, εξαπέλυσε έτσι πλήγματα με πυροβολικό και άλλες επιθέσεις που είχαν αποτέλεσμα να σκοτωθούν ρώσοι ανώτεροι αξιωματικοί, κατά το δημοσίευμα. Ούτε το Πεντάγωνο, ούτε ο Λευκός Οίκος απάντησαν όταν το πρακτορείο ειδήσεων Ρόιτερς και το Γαλλικό Πρακτορείο δοκίμασαν να επικοινωνήσουν μαζί τους για να τους ζητήσουν σχόλια για το δημοσίευμα των Τάιμς. Η ουκρανική κυβέρνηση διατείνεται πως οι δυνάμεις της έχουν σκοτώσει κάπου 12 ρώσους στρατηγούς. Στις αρχές Μαρτίου, ο δήμος της Νοβοροσίσκ, στη νότια Ρωσία, επιβεβαίωσε πως ο στρατηγός Αντρέι Σουχοβέτσκι, υποδιοικητής της 41ης στρατιάς, έπεσε «ηρωικά» στην Ουκρανία. Οι πηγές των NYT δεν θέλησαν να διευκρινίσουν πόσοι είναι οι ρώσοι στρατηγοί που σκοτώθηκαν εξαιτίας στοιχείων που διαβίβασε η Ουάσινγκτον στο Κίεβο. Οι πληροφορίες αυτές είναι αδύνατο να επαληθευτούν με ανεξάρτητο τρόπο. Τη Δευτέρα, το Πεντάγωνο ανέφερε επίσημα ότι ο επικεφαλής του ρωσικού γενικού επιτελείου εθνικής άμυνας, ο Βαλέρι Γκερασίμοφ, πήγε για «αρκετές ημέρες» την περασμένη εβδομάδα στο μέτωπο στο Ντονμπάς, στην ανατολική Ουκρανία, αφήνοντας έτσι να εννοηθεί ότι κορυφαίοι Ρώσοι αξιωματικοί βρίσκονται ολοένα πιο κοντά στα πεδία των μαχών. Ωστόσο, το Πεντάγωνο δεν επιβεβαίωσε τους ουκρανικούς ισχυρισμούς ότι ο Βαλέρι Γκερασίμοφ τραυματίστηκε. Σύμβουλος του ουκρανικού υπουργείου Εσωτερικών ανέφερε την Κυριακή ότι αρκετοί ανώτεροι Ρώσοι αξιωματικοί χτυπήθηκαν όταν έγινε «έκρηξη» στην Ιζιούμ, προσθέτοντας πως ο αρχηγός του ρωσικού γενικού επιτελείου βρισκόταν επιτόπου. Όμως άλλος ουκρανός αξιωματούχος είπε ότι ο κορυφαίος ρώσος αξιωματικός δεν τραυματίστηκε. Η αμερικανική βοήθεια σε ό,τι αφορά τη συλλογή πληροφοριών, την οποία η Ουάσινγκτον επιβεβαιώνει αλλά χωρίς να υπεισέρχεται σε λεπτομέρειες, προστίθεται στη στρατιωτική βοήθεια δισεκατομμυρίων δολαρίων που έχει προμηθεύσει, με πολύ πιο διαφανή τρόπο, στον ουκρανικό στρατό, συμπεριλαμβανομένων αντιαρματικών όπλων, πυρομαχικών και, πιο πρόσφατα, βαρέων πυροβόλων, ελικοπτέρων και UAVs. «Θέλουμε να δούμε τη Ρωσία εξασθενημένη σε τέτοιο βαθμό που να μην μπορεί πλέον να κάνει πράγματα όπως η εισβολή στην Ουκρανία», δήλωνε την 25η Απριλίου ο αμερικανός υπουργός Άμυνας Λόιντ Όστιν. Ρεπόρτερ που κατατάχτηκε στον στρατό σκοτώθηκε σε μάχη Ουκρανός τηλεοπτικός ρεπόρτερ που κατατάχτηκε στον στρατό μετά τη ρωσική εισβολή την 24η Φεβρουαρίου σκοτώθηκε σε μάχη κοντά στην πόλη Ιζιούμ (νοτιοανατολικά), ανακοίνωσε ο πρόεδρος της Ουκρανίας Βολοντίμιρ Ζελένσκι. Ο Ολεξάντρ Μάχοφ, 36 ετών, είναι τουλάχιστον ο όγδοος δημοσιογράφος που γίνεται γνωστό πως σκοτώθηκε τους δύο και πλέον μήνες του πολέμου. Ο Μάχοφ, γνωστός για τις αποστολές του σε εμπόλεμες ζώνες, είχε κάνει επίσης ρεπορτάζ στην Ανταρκτική. Είχε επίσης καταταγεί και πολεμήσει το 2014, όταν ξέσπασε ο πόλεμος με τους φιλορώσους αυτονομιστές στο Ντονμπάς. Ήταν «πατριώτης», «ειλικρινής», «πάντα χωρίς ματαιοδοξία» και «πάντα ανάμεσα στους γενναιότερους, στην πρώτη γραμμή», ανέφερε ο κ. Ζελένσκι σε διάγγελμά του το οποίο δημοσιοποιήθηκε νωρίς σήμερα. Μεγάλα προβλήματα στις σιδηροδρομικές μεταφορές Οι επιθέσεις των ενόπλων δυνάμεων της Ρωσίας εναντίον του συστήματος των σιδηροδρομικών μεταφορών έχουν προκαλέσει μεγάλα προβλήματα στη λειτουργία του, ανακοίνωσε χθες Τετάρτη η δημόσια επιχείρηση των Ουκρανικών Σιδηροδρόμων. Περίπου είκοσι δρομολόγια μεγάλων αποστάσεων εκτελούνται με καθυστερήσεις ως και 12 ωρών, σύμφωνα με την εκτίμηση της δημόσιας επιχείρησης. «Η Ρωσία προσπαθεί να καταστρέψει τις επιμελητειακές γραμμές μας διότι δεν μπορεί να μας νικήσει στα πεδία» των μαχών, υποστήριξε ο επικεφαλής του γραφείου του προέδρου, ο Αντρίι Γέρμακ, μέσω Telegram. Σύμφωνα με το ΑΠΕ-ΜΠΕ, επιβεβαίωσε ότι έγινε επίθεση σε σιδηροδρομική εγκατάσταση στην πόλη Ντνίπρο. Βίντεο που μεταφορτώθηκαν σε ιστότοπους κοινωνικής δικτύωσης, αλλά είναι αδύνατο να επαληθευτούν με ανεξάρτητο τρόπο, δείχνουν πως γέφυρα που συνέδεε τις δύο όχθες του Δνείπερου ποταμού χτυπήθηκε και σύμφωνα με τις τοπικές αρχές, η κυκλοφορία των συρμών έχει διακοπεί. Η Ρωσία εκτιμάται ότι πλήττει το σύστημα των σιδηροδρόμων για να εμποδίσει τη μεταφορά όπλων τα οποία στέλνουν χώρες της Δύσης στην Ουκρανία. Χθες βράδυ αναφέρθηκαν ρωσικά πυραυλικά πλήγματα σε διάφορες περιοχές της Ουκρανίας, ιδίως στις πόλεις Μικολάιφ, Κίεβο, Ζαπορίζια και Τσερκάσι. Κορυφαίο στέλεχος του Κρεμλίνου πήγε στη Μαριούπολη Ο Σεργκέι Κιριένκο, αναπληρωτής γενικός γραμματέας του Κρεμλίνου, επισκέφθηκε χθες το λιμάνι της Μαριούπολης, που έχει καταληφθεί σχεδόν εξ ολοκλήρου από τις ρωσικές ένοπλες δυνάμεις, ανακοίνωσε ο ηγέτης των φιλορώσων αυτονομιστών Ντένις Πουσίλιν μέσω Telegram. Ο κ. Κιριένκο, πρώην πρωθυπουργός της Ρωσικής Ομοσπονδίας, είναι αρμόδιος για εσωτερικές πολιτικές υποθέσεις στη ρωσική προεδρία. Επισκέφθηκε τη χαλυβουργία Ίλιτς και το λιμάνι της Μαριούπολης, κατά τον κ. Πουσίλιν. Η άλλη μεγάλη χαλυβουργία της πόλης, η Αζοφστάλ, είναι ο τελευταίος τομέας όπου συνεχίζονται εχθροπραξίες, καθώς στους χώρους του αχανούς εργοστασίου της εξακολουθούν να είναι αποκλεισμένοι Ουκρανοί στρατιωτικοί και δεκάδες άμαχοι. Ο Κιριένκο και ο γενικός γραμματέας του κόμματος Ενωμένη Ρωσία του προέδρου Βλαντίμιρ Πούτιν, ο Αντρέι Τούρτσακ, επισκέφθηκαν εκτός από τη Μαριούπολη και την πόλη Βολνοβάχα. Σύμφωνα με τον Ντένις Πουσίλιν, η επίσκεψη των απεσταλμένων του Κρεμλίνου σημαίνει για τους πολίτες της αυτοανακηρυγμένης Λαϊκής Δημοκρατίας του Ντανιέτσκ ότι «η Ρωσία επέστρεψε εδώ για πάντα». Ακολουθήστε το News247.gr στο Google News και μάθετε πρώτοι όλες τις ειδήσεις	news247
103	"ΕΕ: Έρχονται νέες κυρώσεις κατά της Ρωσίας - Στη ""μαύρη λίστα"" ο Πατριάρχης Κύριλλος"	"Στο προσχέδιο της ""μαύρης λίστας"" της ΕΕ έχει συμπεριληφθεί και ο Πατριάρχης Κύριλλος. Συνάντηση των διπλωματών εντός εβδομάδας προκειμένου να αποφασιστούν οι κυρώσεις."	                        ΚΟΣΜΟΣ	O προκαθήμενος της Ρωσικής Ορθοδοξίας, Κύριλλος στο κήρυγμα του, ανήμερα των τελευταίων Χριστουγέννων.  	https://www.news247.gr/img/127/9570017/527000/w660/660/patriarch-kirill.jpg	2022-05-04 21:05	"Η Ευρωπαϊκή Επιτροπή πρότεινε το πάγωμα των περιουσιακών στοιχείων του Προκαθήμενου της Ρωσικής Ορθόδοξης Εκκλησίας Πατριάρχη Κύριλλου, δήλωσε σήμερα διπλωμάτης. Ο Πατριάρχης έχει συμπεριληφθεί στο προσχέδιο μιας μαύρης λίστας, η οποία περιλαμβάνει εκατοντάδες αξιωματικούς του στρατού και επιχειρηματίες που πρόσκεινται στο Κρεμλίνο και τους οποίους η Ευρωπαϊκή Ένωση κατηγορεί ως υποστηρικτές του πολέμου στην Ουκρανία. Οι κυρώσεις, οι οποίες θα συνεπάγονται το πάγωμα των περιουσιακών στοιχείων και την απαγόρευση ταξιδιών, θα πρέπει να έχουν την υποστήριξη των χωρών μελών της ΕΕ για να εγκριθούν. Οι διπλωμάτες της ΕΕ αναμένεται να συναντηθούν εντός της εβδομάδας για να συζητήσουν τις κυρώσεις, οι οποίες είναι μέρος ενός ευρύτερου πακέτου κυρώσεων που είχε προτείνει νωρίτερα σήμερα η Ευρωπαϊκή Επιτροπή, οι οποίες περιλαμβάνουν εμπάργκο στις εισαγωγές πετρελαίου και περιορισμούς στις ρωσικές τράπεζες. Η πρώτη συνάντηση των απεσταλμένων της ΕΕ ολοκληρώθηκε σήμερα χωρίς να καταλήξει σε κάποια συμφωνία, κυρίως επειδή ορισμένες χώρες ήταν επικριτικές σε σχέση με το εμπάργκο στις εισαγωγές πετρελαίου και άλλα μέτρα που σχετίζονται με το πετρέλαιο, όπως η απαγόρευση ναυτιλιακών υπηρεσιών στην Ευρωπαϊκή Ένωση που έχουν σχέση με το ρωσικό πετρέλαιο. Πάπας Φραγκίσκος για Πατριάρχη Κύριλλο: ""Παπαδοπαίδι του Πούτιν"" Η Ρωσική Ορθόδοξη Εκκλησία επέκρινε σήμερα τον Πάπα Φραγκίσκο για το λαθεμένο ύφος που χρησιμοποίησε κατά την χθεσινή του συνέντευξη του στην ιταλική εφημερίδα Corriere Della Sera, στην οποία είπε στον Πατριάρχη Κύριλλο να μην γίνει το «παπαδοπαίδι» του Κρεμλίνου. Το Πατριαρχείο Μόσχας επέστησε την προσοχή στο Βατικανό ότι τέτοιου είδους δηλώσεις μπορεί να πλήξουν τον διάλογο μεταξύ των Εκκλησιών. Ο Πάπας Φραγκίσκος στην συνέντευξή του είπε ότι ο Κύριλλος που υποστήριξε τον πόλεμο στην Ουκρανία «δεν μπορεί να γίνει το παπαδοπαίδι του Πούτιν». Η Ρωσική Ορθόδοξη Εκκλησία δήλωσε ότι είναι θλιβερό το γεγονός ότι ενάμιση μήνα μετά την απευθείας συζήτηση που είχαν ο Πάπας Φραγκίσκος με τον Πατριάρχη Πασών των Ρωσιών Κύριλλο, ο Πάπας υιοθέτησε ένα τέτοιο ύφος. «Ο Πάπας Φραγκίσκος επέλεξε ένα λάθος ύφος για να μεταφέρει το περιεχόμενο της συνομιλίας τους», ανακοίνωσε το Πατριαρχείο της Μόσχας, αν και δεν αναφέρθηκε αναλυτικά στην δήλωση που περιείχε την λέξη «παπαδοπαίδι». «Παρόμοιες δηλώσεις είναι απίθανο να συνεισφέρουν στην καθιέρωση ενός εποικοδομητικού διαλόγου μεταξύ της Ρωμαιοκαθολικής Εκκλησίας και της Ρωσικής Ορθόδοξης Εκκλησίας που είναι εξαιρετικά αναγκαίος στην παρούσα χρονική περίοδο», αναφέρεται στην ανακοίνωση. Ο 75χρονος Κύριλλος, στενός σύμμαχος του Πούτιν, βλέπει τον πόλεμο ως προπύργιο απέναντι σε μια Δύση την οποία θεωρεί παρακμιακή, ιδίως όσον αφορά την αποδοχή της ομοφυλοφιλίας. Η Ρωσική Ορθόδοξη Εκκλησία είναι η μεγαλύτερη των εκκλησιών στην Ανατολική Χριστιανική κοινότητα, που διαμορφώθηκε μετά το Μεγάλο Σχίσμα του 1054, το οποίο σηματοδότησε την διάσπασή της με τον Χριστιανισμό της Δύσης. Σήμερα έχει στις τάξεις της περίπου 100 εκατομμύρια πιστούς εντός της Ρωσίας και περισσότερους εκτός. Η Ουκρανία έχει περίπου 30 εκατομμύρια Ορθοδόξους, ενώ είναι χωρισμένη στην Ουκρανική Ορθόδοξη Εκκλησία που τελεί υπό το Πατριαρχείο της Μόσχας και σε δύο άλλες Ορθόδοξες Εκκλησίες, η μία εκ των οποίων είναι η Ορθόδοξη Εκκλησία της Ουκρανίας που είναι αυτοκέφαλη. Ο 85χρονος Πάπας Φραγκίσκος είχε ζητήσει να συναντηθεί με τον πρόεδρο Πούτιν στην Μόσχα για το θέμα της Ουκρανίας αλλά το Κρεμλίνο ανακοίνωσε σήμερα ότι δεν υπήρξε κάποια συμφωνία επί του θέματος. Το Πατριαρχείο της Μόσχας ανακοίνωσε ότι ο Κύριλλος είχε πει στον Πάπα Φραγκίσκο στις 16 Μαρτίου ότι τα δυτικά μέσα ενημέρωσης απέτυχαν να παρουσιάσουν την κατάσταση στην Ουκρανία, κάτι που συνιστά ένα παράπονο που διατυπώνουν συχνά οι Ρώσοι. Ο Κύριλλος έχει δηλώσει ότι η σύγκρουση στην Ουκρανία ξεκίνησε το 2014, όταν διαδηλώσεις ανέτρεψαν τον φιλορώσο πρόεδρο, μιλώντας για διώξεις όπως είχε πει των ρωσοφώνων στην ουκρανική πόλη-λιμάνι, Οδησσό, κάτι που η Ουκρανία αρνείται. Ο Κύριλλος εξέφρασε επίσης την θλίψη του για τη σύγκρουση στην Ουκρανία. «Φυσικά, η κατάσταση αυτή μου προκαλεί μεγάλο πόνο. Το ποίμνιό μου βρίσκεται και στις δύο πλευρές της αντιπαράθεσης, είναι κυρίως ορθόδοξοι», αναφέρεται στην ανακοίνωση του Πατριαρχείου. «Πώς μπορούμε να προωθήσουμε την ειρήνευση εκείνων που πολεμούν με μοναδικό στόχο την επίτευξη της εδραίωσης της ειρήνης και της δικαιοσύνης;», διερωτάται ο Ρώσος Πατριάρχης. Ο Πούτιν έχει επικαλεσθεί επίσης τη διεύρυνση του ΝΑΤΟ στα σύνορα της Ρωσίας ως αιτία της σύγκρουσης στην Ουκρανία, παρά τις διαβεβαιώσεις που, όπως λέει, είχαν δοθεί κατά την κατάρρευση της Σοβιετικής Ένωσης ότι η συμμαχία δεν θα επεκταθεί προς ανατολάς, ένα θέμα που έθιξε ο Κύριλλος «Ο Πατριάρχης Κύριλλος υπενθύμισε επίσης ότι στο τέλος της σοβιετικής εποχής, η Ρωσία έλαβε τη διαβεβαίωση ότι το ΝΑΤΟ δεν θα μετακινηθεί ούτε κατά μία ίντσα προς την ανατολική κατεύθυνση», «ωστόσο, η υπόσχεση αυτή αθετήθηκε», αναφέρεται στην ανακοίνωση του Πατριαρχείου Μόσχας. Οι Ηνωμένες Πολιτείες και το ΝΑΤΟ αρνούνται ότι δόθηκαν τέτοιου είδους εγγυήσεις, αλλά δηλώνουν ότι οι χώρες είναι ελεύθερες να επιλέξουν να ενταχθούν στην συμμαχία η οποία έχει καθαρά αμυντικό χαρακτήρα και δεν συνιστά απειλή για την Ρωσία. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
104	Πούτιν: Μυστήριο με την παραίτηση του προσωπικού του εικονολήπτη μετά το διάγγελμα για την εισβολή	"Ερωτηματικά προκαλεί η παραίτηση του προσωπικού εικονολήπτη του Πούτιν, αμέσως μετά το διάγγελμά του για την εισβολή στην Ουκρανία. Ο ίδιος υποστηρίζει ότι... ""έπιασε ταβάνι""."	                        ΚΟΣΜΟΣ	Βλαντίμιρ Πούτιν	https://www.news247.gr/img/592/9619032/565000/w660/660/putin.jpg	2022-05-04 18:25	"Ο προσωπικός εικονολήπτης του Βλαντίμιρ Πούτιν παραιτήθηκε αφού βιντεοσκόπησε διάγγελμα του Ρώσου προέδρου για την έναρξη του πολέμου στην Ουκρανία, όπως αναφέρει ο ίδιος στον ιστότοπο ερευνητικής δημοσιογραφίας «Προέκτ». ""Έπιασα ταβάνι στο επάγγελμά μου. Επιπλέον κουράστηκα να κάθομαι επί μήνες στην καραντίνα"", λέει αιτιολογώντας την απόφασή του ο Ιλιά Φιλάτοφ, που ήταν ένας από τους τρεις οπερατέρ του Ρώσου προέδρου. Ο ίδιος απορρίπτει κατηγορηματικά την εκδοχή ότι η παραίτησή του σχετίζεται κατά κάποιο τρόπο με τον πόλεμο. Οι γνωστοί του δήλωσαν ότι η δουλειά με τον πρόεδρο απαιτεί μόνιμη απομόνωση. Πολλοί όντας κλειδωμένοι, αρχίζουν να καταναλώνουν αλκοόλ. Οι δημοσιογράφοι του ιστότοπου «Προέκτ» διαπίστωσαν ότι στα τέλη Φεβρουαρίου πολλοί κρατικοί υπάλληλοι συσχέτιζαν πολλές παραιτήσεις με την ρωσική εισβολή στην Ουκρανία, αποδίδοντάς τες στο σοκ που τους είχε προκαλέσει το διάγγελμα Πούτιν. Λίγοι γνώριζαν για την απόφαση που ελήφθη, οι αξιωματούχοι, η προπαγάνδα και οι μεγάλες επιχειρήσεις ήταν απροετοίμαστοι. Ο ιστότοπος αναφέρει ότι ένας από τους βουλευτές της Κρατικής Δούμας, που είχε απευθυνθεί στον Πούτιν ζητώντας του να αναγνωρίσει τους φιλορώσους αυτονομιστές, είχε σοκαριστεί επειδή τον χρησιμοποίησαν για να δικαιολογήσουν την εισβολή. Μερικές μέρες αργότερα ο εν λόγω βουλευτής άλλαξε εντελώς διάθεση και έλεγε ότι είναι αναγκαίο να συσπειρωθούν όλοι ενόψει των δυτικών κυρώσεων. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
105	"Ουκρανία: ""Η Μόσχα ετοιμάζει παρέλαση στη Μαριούπολη για τις 9 Μαΐου"""	Ουκρανικές στρατιωτικές υπηρεσίες πληροφοριών υποστηρίζουν ότι θα πραγματοποιηθεί παρέλαση των ρωσικών στρατευμάτων στη Μαριούπολη στις 9 Μαΐου, ημέρα της αντιφασιστικής νίκης των Λαών. 	                        ΚΟΣΜΟΣ	Το βομβαρδισμένο θέατρο της Μαριούπολης	https://www.news247.gr/img/744/9618864/254000/w660/660/mariupol.jpg	2022-05-04 15:33	"Η Ρωσία ετοιμάζει στρατιωτική παρέλαση στην πολιορκημένη Μαριούπολη για την 9η Μαΐου, ημέρα εορτασμού της νίκης επί της ναζιστικής Γερμανίας, σύμφωνα με τις ουκρανικές στρατιωτικές υπηρεσίες πληροφοριών. Η 9η Μαΐου δίνει διαχρονικά την ευκαιρία για την πραγματοποίηση μεγάλης στρατιωτικής παρέλασης στην Κόκκινη Πλατεία της Μόσχας. Σύμφωνα με την GUR, ο υποδιευθυντής της ρωσικής προεδρικής διοίκησης Σεργκέι Κιριένκο έφθασε στη Μαριούπολη για να ετοιμάσει την παρέλαση αυτή. «Η βασική αποστολή του αξιωματούχου του κ. Πούτιν είναι η προετοιμασία των τελετών της 9ης Μαΐου», αναφέρεται σε ανακοίνωση της GUR στο Telegram. Η Μαριούπολη «θα γίνει κέντρο εορτασμών», σύμφωνα με την ανακοίνωση. «Οι κεντρικές οδικές αρτηρίες καθαρίζονται επειγόντως, τα συντρίμμια και τα πτώματα απομακρύνονται μαζί με τα βλήματα που δεν έχουν εκραγεί». Οι ρώσοι τηλεθεατές θα δουν τα ρεπορτάζ για «την χαρά» των κατοίκων της Μαριούπολης που βλέπουν να φθάσουν οι Ρώσοι στην πόλη τους, αναφέρει η GUR. Σύμφωνα με την GUR, «μεγάλης κλίμακας εκστρατεία προπαγάνδας βρίσκεται σε εξέλιξη» προς τον πληθυσμό της πόλης, που, σύμφωνα με τις ουκρανικές αρχές, πλέον ανέρχεται σε 100.000 έως 120.000 ανθρώπους από μισό εκατομμύριο πριν από τον πόλεμο. Η Μαριούπολη βρίσκεται σχεδόν ολόκληρη υπό τον έλεγχο του ρωσικού στρατού, με την εξαίρεση του συγκροτήματος της μεταλλουργικής Azovstal, όπου παραμένουν οχυρωμένοι οι τελευταίοι ουκρανοί μαχητές υπερασπιστές της Μαριούπολης και πολίτες. Το συγκρότημα δεν έχει πλήρως καταληφθεί από τις ρωσικές δυνάμεις. Ο δήμαρχος της Μαριούπολης Βαντίμ Μποϊτσένκο δήλωσε πριν από λίγη ώρα στην ουκρανική τηλεόραση ότι σφοδρές συγκρούσεις διεξάγονται στο Azovstal όπου παραμένουν οι τελευταίοι υπερασπιστές και λίγοι πολίτες, ενώ η επαφή με τους ουκρανούς μαχητές στην τελευταία ελεύθερη ζώνη της πόλης έχει χαθεί. Περισσότερα από 30 παιδιά περιλαμβάνονται στους αμάχους που περιμένουν να απομακρυνθούν από το Azovstal. Ρωσία: ""Δεν διεξάγουμε επίθεση εναντίον της χαλυβουργίας Αζοφστάλ"" Το Κρεμλίνο διέψευσε σήμερα ότι οι ρωσικές δυνάμεις έχουν εξαπολύσει επίθεση εναντίον της χαλυβουργίας Αζοφστάλ, της τελευταίας εγκατάστασης στην οποία παραμένουν ουκρανικές δυνάμεις στο λιμάνι της Μαριούπολης, στη νοτιοανατολική Ουκρανία. «Η διαταγή δόθηκε δημοσίως (στις 21 Απριλίου) από τον ανώτατο διοικητή (Βλαντίμιρ Πούτιν) να ματαιωθεί κάθε επίθεση. Δεν υπάρχει επίθεση» αυτή τη στιγμή, δήλωσε στους δημοσιογράφους ο εκπρόσωπος του Κρεμλίνου Ντμίτρι Πεσκόφ. Ο ίδιος πρόσθεσε πως οι δυνάμεις της Μόσχας πολιορκούν την εγκατάσταση και δεν επεμβαίνουν παρά μόνο για να «εξαλείψουν πολύ γρήγορα τις απόπειρες» ουκρανών μαχητών να φθάσουν σε «θέσεις βολής». Χθες, Τρίτη, οι ουκρανικές αρχές υποστήριξαν πως οι ρωσικές δυνάμεις διεξάγουν μια «ισχυρή επίθεση» στο έδαφος της χαλυβουργίας Αζοφστάλ, με άρματα μάχης και πεζικό. Το ρωσικό υπουργείο Άμυνας είχε ανακοινώσει από την πλευρά του μόνο αεροπορικά πλήγματα και πλήγματα πυροβολικού για να «καταστραφούν θέσεις βολής» των ουκρανικών δυνάμεων. Τα πτώματα ακόμη 20 αμάχων βρέθηκαν στην περιφέρεια του Κιέβου Τα πτώματα ακόμη 20 αμάχων βρέθηκαν κατά τις τελευταίες 24 ώρες στην περιφέρεια του Κιέβου, την οποία για πολλές εβδομάδες είχε εν μέρει καταλάβει ο ρωσικός στρατός, ανακοίνωσε σήμερα η ουκρανική αστυνομία. Τα 20 αυτά πτώματα βρέθηκαν ""στην Μποροντιάνκα, στα χωριά που δεν απέχουν πολύ από εκεί και στα χωριά της περιφέρειας του Βίτσγκοροντ"", διευκρίνισε ο επικεφαλής της περιφερειακής αστυνομίας Αντρί Νεμπίτοφ σε βίντεο που δόθηκε στη δημοσιότητα από το υπουργείο Εσωτερικών. ""Συνολικά 1.235 πτώματα αμάχων έχουν βρεθεί και εξεταστεί"", είπε ο ίδιος προσθέτοντας ότι από αυτά, τα 800 έχουν ήδη ""εξεταστεί από τους ιατροδικαστές"". Προηγούμενος απολογισμός που είχε δοθεί στο Γαλλικό Πρακτορείο στις 21 Απριλίου από την ουκρανή αντιπρόεδρο της κυβέρνησης Όλια Στεφανίτσινα έκανε λόγο για περισσότερα από 1.000 πτώματα αμάχων ""επί του παρόντος (σε νεκροτομεία) ολόκληρης της περιφέρειας του Κιέβου"". ""Μπορώ να σας πω, δυστυχώς, ότι οι περισσότεροι από αυτούς σκοτώθηκαν από σφαίρες"", είπε σήμερα ο Νεμπίτοφ. Σύμφωνα με την αστυνομία, 282 πτώματα δεν έχουν ακόμη ταυτοποιηθεί. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
106	Τα εγκαίνια (δεν) κρύβουν την πραγματικότητα: Μαύρες μέρες χωρίς το ρωσικό αέριο...	Επειδή ουδείς γνωρίζει πόσο καιρό θα διαρκέσει η σημερινή κατάσταση, φρόνιμο θα ήταν ο πρωθυπουργός και οι υπουργοί του να μη δίνουν κάθε τόσο υποσχέσεις ούτε να εμφανίζονται τόσο σίγουροι ότι έχουν βρει τις λύσεις.	                        ΓΝΩΜΕΣ	Ο Κυριάκος Μητσοτάκης στα εγκαίνια του τερματικού σταθμού LNG της Αλεξανδρούπολης	https://www.news247.gr/img/4418/9618122/927000/w660/660/untitled_10.jpg	2022-05-04 06:03	"Όλη η Ευρώπη έχει συνειδητοποιήσει ότι, χωρίς το ρωσικό αέριο, οι εθνικές οικονομίες θα υποστούν μεγάλο πλήγμα και οι πολίτες θα δεινοπαθήσουν. Οι σοβαρές χώρες προετοιμάζονται για κάθε ενδεχόμενο και ορισμένες, όπως η Γερμανία, δεν διστάζουν να προτρέπουν τους πολίτες να καταφύγουν και σε μέτρα που μέχρι πρότινος φάνταζαν αδιανόητα. Και στην Ελλάδα; Η κυβέρνηση δείχνει να πελαγοδρομεί. Πριν ακόμα αρχίσει το σοβαρό πρόβλημα με τις αυξήσεις, ήταν καθησυχαστική. Ο πρωθυπουργός και υπουργοί του έλεγαν ότι το φαινόμενο της ακρίβειας (θα) είναι ""παροδικό"". Αν δεν ήταν ευχή, ήταν μυωπική ανάγνωση της πραγματικότητας. Όταν αποδείχτηκε ότι η ακρίβεια ήρθε για να μείνει και οι τιμές, ειδικά στη ενέργεια, κάλπαζαν μέρα με τη μέρα, αναζητούσαν δικαιολογίες. ""Τι να κάνουμε; Είναι εισαγόμενη"", έλεγαν. Και λοιδορούσαν, με περισσή ευκολία, ως ""λαϊκισμό"" κάθε πρόταση από τα κόμματα της αντιπολίτευσης για αντιμετώπιση του φαινομένου. Ώσπου άρχισαν να εμφανίζονται ακόμα και στα φιλικά τους μέσα ενημέρωσης εξωφρενικοί λογαριασμοί ρεύματος και στις δημοσκοπήσεις να ξεχειλίζει η οργή των πολιτών. Τότε άρχισαν οι εξαγγελίες για ""παρέμβαση Μητσοτάκη"" και για ""εθνικό σχέδιο"", αν η Ευρώπη δεν καταλήξει σε κοινή απόφαση. Θα περιμένουμε να δούμε τον Ιούνιο. Εν τω μεταξύ, όμως, συνεχίζεται η πολιτική παραπλάνησης των πολιτών με υποσχέσεις και εγκαίνια. Ο πρωθυπουργός πήγε πρώτα στη Ρεβυθούσα και χτες στην Αλεξανδρούπολη, όπου θα αποθηκεύεται το υγροποιημένο αέριο (LNG) και παρουσίασε μια πολύ ρόδινη εικόνα των πραγμάτων, λέγοντας ότι όχι μόνο θα καλύπτουμε τις ανάγκες της χώρας, αλλά θα δίνουμε και σε γειτονικές. Όμως, όλα αυτά χρειάζονται χρόνο και σε καμία περίπτωση δεν αποτελούν λύση για τις άμεσες ανάγκες. Η πραγματικότητα είναι ότι, αυτή τη στιγμή και για πολύ καιρό ακόμα, χωρίς το φυσικό αέριο από τη Ρωσία, η χώρα θα βρεθεί ενεργειακά μετέωρη. Κι επειδή ουδείς γνωρίζει τις διαθέσεις του Πούτιν, δεν κάνουν καθόλου καλά ο πρωθυπουργός και οι υπουργοί του που δίνουν τόσο εύκολες διαβεβαιώσεις για ""πλήρη επάρκεια"" ενέργειας. Καλοκαίρι έρχεται, δεν γνωρίζουμε πόσους καύσωνες θα έχουμε, ας είναι λιγότερο σίγουροι σ' αυτά που λένε. Γιατί μετά, αν σκάσει το πρώτο μπλακάουτ, θα τρέχουν και δεν θα φτάνουν. Επιπλέον, θα πρέπει να ειπωθεί άλλη μια δυσάρεστη αλήθεια. Η αντικατάσταση του φυσικού αερίου της Ρωσίας με το LNG, πέρα από το πρόβλημα της επάρκειας, θα κοστίζει πολύ ακριβά. Έτσι, μπορεί κάποια στιγμή να απεξαρτηθούμε από το ρωσικό αέριο, αλλά η εξάρτηση από το υγροποιημένο θα γονατίσει τους Προϋπολογισμούς των πιο αδύναμων χωρών, όπως η Ελλάδα. Οι Αμερικανοί και όποιοι άλλοι το παράγουν φυσικά τρίβουν τα χέρια τους(είναι πολλά τα λεφτά), αλλά εμείς δεν έχουμε και πολλούς λόγους να πανηγυρίζουμε κόβοντας κορδέλες σε εγκαίνια. Οι υπουργοί Οικονομικών της Ευρώπης ασφαλώς γνωρίζουν πολύ καλά πόσο θα επιβαρυνθούν τα δημόσια οικονομικά, αν χρειαστεί να επιδοτηθούν για πολύ καιρό τα τιμολόγια του ρεύματος. Και αυτό δεν θα αλλάξει αν μειωθούν ή και σταματήσουν εντελώς οι προμήθειες φυσικού αερίου από τη Ρωσία. Διότι οι τιμές αυτού που θα το αντικαταστήσει θα είναι ίδιες ή και μεγαλύτερες. Επιμύθιο: Επειδή ουδείς γνωρίζει πόσο καιρό θα διαρκέσει η σημερινή κατάσταση, φρόνιμο θα ήταν ο πρωθυπουργός και οι υπουργοί του να μη δίνουν κάθε τόσο υποσχέσεις ούτε να εμφανίζονται τόσο σίγουροι ότι έχουν βρει τις λύσεις. Διότι άμεσες λύσεις δεν υπάρχουν και όσες βρεθούν θα είναι τόσο ακριβές που μπορεί να τινάξουν στον αέρα κάθε Προϋπολογισμό. Πλησιάζουμε στην προεκλογική περίοδο, οι δημοσκοπήσεις φέρνουν πίεση, αλλά ο κ. Μητσοτάκης και οι συν αυτώ δεν πρέπει να φτιασιδώνουν την πραγματικότητα. Για να μην πάθουν αυτό που περιγράφει η ρήση του τόσο προσφιλούς τους Ουίνστον Τσόρτσιλ: ""Πολιτική είναι η ικανότητα να παρουσιάζεις σήμερα τι θα γίνει αύριο και να εξηγείς αύριο γιατί δεν έγινε"". Ακολουθήστε το News247.gr στο Google News και μάθετε πρώτοι όλες τις ειδήσεις"	                    Γιώργος Καρελιάς
107	"Πούτιν σε Μακρόν: ""Η Ουκρανία διαπράττει τα εγκλήματα πολέμου, σταματήστε τη"""	"Ο Ρώσος πρόεδρος έκανε λόγο για ""φρικαλεότητες"" της Ουκρανίας και ζήτησε σε τηλεφωνική επικοινωνία με τον Γάλλο ομόλογό του την παρέμβαση της Δύσης."	                        ΚΟΣΜΟΣ	Οι Βλαντίμιρ Πούτιν και Εμανουέλ Μακρόν	https://www.news247.gr/img/9803/9546952/358000/w660/660/putin-macron.jpg	2022-05-03 17:57	"Τηλεφωνική επικοινωνία με τον Εμανουέλ Μακρόν είχε την Τρίτη ο Βλαντίμιρ Πούτιν, η οποία διήρκησε πάνω από δύο ώρες, με τον πόλεμο στην Ουκρανία ασφαλώς να μονοπωλεί τη συζήτησή τους. Ο Ρώσος πρόεδρος, στη συνομιλία του με τον Γάλλο ομόλογο του για την κατάσταση στην Ουκρανία, προειδοποίησε την Δύση να ασκήσει πιέσεις στο Κίεβο να σταματήσει τις ""φρικαλεότητες"", όπως μετέδωσαν τα ρωσικά ειδησεογραφικά πρακτορεία. Ο Πούτιν είπε στον Μακρόν ότι η Δύση μπορεί να βοηθήσει τα μπει τέλος στα «εγκλήματα πολέμου και τους μαζικούς βομβαρδισμούς πόλεων και οικισμών στο Ντονμπάς» που οδηγούν σε απώλειες αμάχων. Η Ρωσία αρνείται ότι οι δικές της δυνάμεις έχουν διαπράξει εγκλήματα πολέμου στην Ουκρανία, επιρρίπτοντας την ευθύνη για τον θάνατο των αμάχων σε αυτούς που αποκαλεί εθνικιστές και «νεοναζί», ισχυρισμό τον οποίο απορρίπτει το Κίεβο και η Δύση. «Η Δύση μπορεί να βοηθήσει να τεθεί τέλος σ' αυτές τις φρικαλεότητες με το να ασκήσει επιρροή στην κυβέρνηση του Κιέβου και να σταματήσει να στέλνει όπλα στην Ουκρανία», μεταδίδει το πρακτορείο RIA επικαλούμενο τις δηλώσεις του Κρεμλίνου. Ο Πούτιν είπε επίσης στον Γάλλο ομόλογο του ότι η Μόσχα είναι ακόμη έτοιμη για διάλογο με την Ουκρανία. Μακρόν: Προσφέρθηκε να βοηθήσει στην άρση του ρωσικού εμπάργκο Ο Εμμανουέλ Μακρόν από την πλευρά του δήλωσε στον Ρώσο πρόεδρο ότι επιθυμεί να συνεργασθεί με τους διεθνείς οργανισμούς για να βοηθήσει στην άρση του ρωσικού εμπάργκο στις εξαγωγές τροφίμων από την Ουκρανία μέσω της Μαύρης Θάλασσας, ανακοίνωσε το γραφείο του Μακρόν. Το γραφείο της γαλλικής προεδρίας ανακοίνωσε επίσης ότι ο Μακρόν επανέλαβε ότι η κατάπαυση του πυρός είναι κάτι που χρειάζεται να γίνει στην Ουκρανία, όπως και ότι εξέφρασε στον Πούτιν την βαθειά του ανησυχία για την κατάσταση στο Ντονμπάς και την Μαριούπολη. «Κάλεσα την Ρωσία να ανταποκριθεί στην διεθνή της ευθύνη ως μέλος του Συμβουλίου Ασφαλείας του ΟΗΕ και να θέσει τέλος σ’ αυτήν την καταστροφική επίθεση», δήλωσε ο Μακρόν σύμφωνα με την ανακοίνωση της γαλλικής προεδρίας. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
108	Συνάντηση με τον Πούτιν για να σταματήσει τον πόλεμο θέλει ο Πάπας	Σε συνέντευξή του σε ιταλική εφημερίδα, ο Πάπας Φραγκίσκος δήλωσε ότι έχει ζητήσει να συναντηθεί με τον πρόεδρο της Ρωσικής Ομοσπονδίας για να προσπαθήσει να σταματήσει τον πόλεμο	                        ΚΟΣΜΟΣ	O Πάπας Φραγκίσκος	https://www.news247.gr/img/1840/9617237/132000/w660/660/pope-francis.jpg	2022-05-03 11:05	"Ο Πάπας Φραγκίσκος δηλώνει σε συνέντευξή του, που δημοσιεύεται σήμερα σε ιταλική εφημερίδα, ότι ζήτησε να έχει συνάντηση στη Μόσχα με τον πρόεδρο της Ρωσίας Βλαντίμιρ Πούτιν για να προσπαθήσει να σταματήσει τον πόλεμο στην Ουκρανία, αλλά δεν έχει λάβει απάντηση. Ο Πάπας δήλωσε επίσης στην Corriere Della Sera ότι ο Πατριάρχης Μόσχας Κύριλλος, ο οποίος έχει προσφέρει την αμέριστη στήριξή του στον πόλεμο, ""δεν μπορεί να γίνει το παπαδοπαίδι του Πούτιν"". Ο Ποντίφικας, ο οποίος πραγματοποίησε μια άνευ προηγουμένου επίσκεψη στη ρωσική πρεσβεία όταν άρχισε ο πόλεμος, δήλωσε επίσης στην ιταλική εφημερίδα ότι περίπου τρεις εβδομάδες μετά την έναρξη της σύγκρουσης ζήτησε από τον πλέον υψηλόβαθμο διπλωμάτη του Βατικανού να αποστείλει μήνυμα στον Πούτιν. Το μήνυμα αυτό ήταν, σύμφωνα με τον Πάπα Φραγκίσκο, ""ότι προτίθεμαι να πάω στη Μόσχα. Σίγουρα ήταν απαραίτητο ο ηγέτης του Κρεμλίνου να επιτρέψει ένα άνοιγμα. Δεν έχουμε ακόμη λάβει απάντηση και επιμένουμε ακόμη"". Ο Πάπας, όπως αναφέρει το ΑΠΕ, πρόσθεσε: ""Φοβάμαι ότι ο Πούτιν δεν μπορεί και δεν θέλει να έχει αυτή την συνάντηση αυτή την στιγμή. Αλλά πώς μπορείς να μην σταματήσεις τόση βαναυσότητα;"" Πριν από την συνέντευξη αυτή, ο 85χρονος Φραγκίσκος δεν είχε αναφέρει συγκεκριμένα τη Ρωσία ή τον Πούτιν δημοσίως από τότε που ξέσπασε ο πόλεμος στις 24 Φεβρουαρίου. Ωστόσο έχει αφήσει ελάχιστες αμφιβολίες σχετικά με το ποια πλευρά επικρίνει, χρησιμοποιώντας όρους, όπως αδικαιολόγητη επίθεση και εισβολή, και εκφράζοντας την οδύνη του για φρικαλεότητες εναντίον αμάχων. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
109	"Η Ρωσία θα ""προσαρτήσει"" περιοχές της Ουκρανίας, λένε οι ΗΠΑ - Νέες κυρώσεις από την ΕΕ"	"Η ΕΕ ετοιμάζει νέες κυρώσεις κατά της Ρωσίας, ενώ την ίδια ώρα οι ΗΠΑ προειδοποιούν ότι η Μόσχα σχεδιάζει να ""προσαρτήσει"" περιοχές στα ανατολικά της Ουκρανίας όπου ζουν φιλορώσοι."	                        ΚΟΣΜΟΣ	Η Ρωσία θα &#034;προσαρτήσει&#034; περιοχές της Ουκρανίας, λένε οι ΗΠΑ - Νέες κυρώσεις από την ΕΕ	https://www.news247.gr/img/2886/9617269/400000/w660/660/ukraine-war.jpg	2022-05-03 10:38	"Η Ευρωπαϊκή Ένωση ετοιμάζει κυρώσεις κατά του ρωσικού πετρελαίου, λόγω της εισβολής στην Ουκρανία, μετά από μια σημαντική αλλαγή στη ""γραμμή"" της Γερμανίας, τον μεγαλύτερο ενεργειακό πελάτη της Ρωσίας, σε μια κίνηση που θα μπορούσε να στερήσει από τη Μόσχα από μια μεγάλη ροή εσόδων. Οι νέες αυτές προσπάθειες για αύξηση της οικονομικής πίεσης στη Ρωσία έρχονται εν μέσω αισιοδοξίας για περισσότερες εκκενώσεις στην πολιορκημένη πόλη της Μαριούπολης, αν και την ίδια ώρα οι ΗΠΑ προειδοποιούν ότι η Μόσχα ετοιμάζεται να ""προσαρτήσει"" και επισήμως τις περιοχές του Ντανιέτσκ και Λουγκάνσκ στα ανατολικά της χώρας. «Οι εκθέσεις αναφέρουν ότι η Ρωσία σχεδιάζει να οργανώσει δημοψηφίσματα στα μέσα Μαΐου», δήλωσε ο Μάικλ Κάρπεντερ, ο πρεσβευτής των ΗΠΑ στον Οργανισμό για την Ασφάλεια και τη Συνεργασία στην Ευρώπη τη Δευτέρα. Ο ίδιος τόνισε ότι η Ρωσία εξετάζει ένα παρόμοιο σχέδιο και για τη Χερσώνα, όπου η Μόσχα έχει παγιώσει τον έλεγχό της. Η Ευρωπαϊκή Επιτροπή αναμένεται να προτείνει ένα έκτο πακέτο κυρώσεων της ΕΕ αυτή την εβδομάδα κατά της Ρωσίας για την εισβολή της στην Ουκρανία στις 24 Φεβρουαρίου, συμπεριλαμβανομένου ενός πιθανού εμπάργκο στην αγορά ρωσικού πετρελαίου. Το Κίεβο λέει ότι οι εξαγωγές ενέργειας της Ρωσίας στην Ευρώπη χρηματοδοτούν την πολεμική προσπάθεια του Κρεμλίνου με εκατομμύρια ευρώ καθημερινά. «Αυτό το πακέτο θα πρέπει να περιλαμβάνει σαφή βήματα για τον αποκλεισμό των εσόδων της Ρωσίας από ενεργειακούς πόρους», δήλωσε ο Ζελένσκι το βράδυ της Δευτέρας. Η Γερμανία δήλωσε ότι είναι έτοιμη να υποστηρίξει ένα άμεσο εμπάργκο της ΕΕ στο ρωσικό πετρέλαιο. «Καταφέραμε να φτάσουμε σε μια κατάσταση όπου η Γερμανία μπορεί να συμφωνήσει σε εμπάργκο πετρελαίου», δήλωσε ο Γερμανός υπουργός Οικονομίας Ρόμπερτ Χάμπεκ. Ο Σολτς υποστήριξε ότι οι κυρώσεις δεν θα αρθούν έως ότου ο Πούτιν υπογράψει μια ειρηνευτική συμφωνία με την Ουκρανία, την οποία μπορεί να υποστηρίξει το Κίεβο, είπε σε συνέντευξή του στη δημόσια τηλεόραση ZDF. Όπως γράφει ο Guardian, ο ""απογαλακτισμός"" της Ευρώπης από το ρωσικό πετρέλαιο είναι πιθανό να είναι ευκολότερος από τον περιορισμό της εξάρτησης από το ρωσικό φυσικό αέριο. Η Μόσχα ζήτησε από τους ευρωπαίους πελάτες να πληρώσουν το φυσικό αέριο σε ρούβλια, κάτι που η ΕΕ απορρίπτει. Την περασμένη εβδομάδα, η Μόσχα διέκοψε τις προμήθειες φυσικού αερίου σε Πολωνία και Βουλγαρία. Οι υπουργοί Ενέργειας της ΕΕ προειδοποίησαν ότι η αποδοχή του αιτήματος της Μόσχας για πληρωμή του φυσικού αερίου σε ρούβλια θα παραβίαζε τις υφιστάμενες κυρώσεις της ΕΕ. Οι πρεσβευτές από τις χώρες της ΕΕ θα συζητήσουν τις προτεινόμενες κυρώσεις για το πετρέλαιο όταν συναντηθούν την Τετάρτη. Οι ΗΠΑ θεωρούν πως η Ρωσία θα «προσαρτήσει» περιοχές όπου ζουν φιλορώσοι Οι ΗΠΑ υποστήριξαν τη Δευτέρα ότι έχουν «πολύ αξιόπιστες» πληροφορίες σύμφωνα με τις οποίες η Ρωσία εννοεί να οργανώσει στα μέσα Μαΐου δημοψηφίσματα προκειμένου να «αποπειραθεί να προσαρτήσει» τις αυτοανακηρυγμένες «λαϊκές δημοκρατίες» στις περιοχές Ντανιέτσκ και Λουγκάνσκ, στην ανατολική Ουκρανία. «Με βάση τις πιο πρόσφατες πληροφορίες, θεωρούμε ότι η Ρωσία θα προσπαθήσει να προσαρτήσει τη ‘λαϊκή δημοκρατία του Ντανιέτσκ’ και τη ‘λαϊκή δημοκρατία του Λουγκάνσκ’», δήλωσε στον Τύπο στην Ουάσινγκτον ο αμερικανός πρεσβευτής στον Οργανισμό για την Ασφάλεια και τη Συνεργασία στην Ευρώπη, ο Μάικλ Κάρπεντερ. «Οι πληροφορίες αυτές λένε πως η Ρωσία θα προσπαθήσει να διεξαχθούν εντελώς στημένα δημοψηφίσματα» για αυτό «περί τα μέσα του Μαΐου», πρόσθεσε. «Η Μόσχα έχει παρόμοιο σχέδιο για τη Χερσώνα», πόλη που έχει καταλάβει ο ρωσικός στρατός, πρόσθεσε. «Θεωρούμε ότι οι πληροφορίες αυτές είναι πολύ αξιόπιστες», επέμεινε ο αμερικανός διπλωμάτης. Ξεκαθάρισε ότι η Ουάσινγκτον δεν θα θεωρήσει «νόμιμα» τα «δημοψηφίσματα» αυτά, αλλά «προσπάθεια προσάρτησης κι άλλων ουκρανικών εδαφών», προσθέτοντας «πρέπει να αναλάβουμε δράση κατεπειγόντως» στην περίπτωση αυτή, χωρίς να διευκρινίσει ποια θα είναι η δυτική αντίδραση. Ο ουκρανός πρόεδρος Βολοντίμιρ Ζελένσκι έχει ήδη κατηγορήσει επανειλημμένα τη Ρωσία ότι έχει σκοπό να οργανώσει στη Χερσώνα και στη γειτονική περιφέρεια Ζαπορίζια «ψευτοδημοψηφίσματα» για την «ανεξαρτησία» τους. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
110	"Ουκρανικές πηγές: ""Η Ρωσία θα επιτεθεί στη Μολδαβία"" - Αγωνία για την εκκένωση στο Αζοφστάλ"	"Η Ρωσία θα ανοίξει νέο μέτωπο κατά της Ουκρανίας από τη Μολδαβία, σύμφωνα με ουκρανικές στρατιωτικές πηγές που επικαλούνται οι ""Times"". Οκτώ άμαχοι νεκροί σε Ντανιέτσκ και Χάρκοβο. Έκτακτη συνεδρίαση των υπουργών Ενέργειας της ΕΕ για το φυσικό αέριο."	                        ΚΟΣΜΟΣ	Ουκρανοί στρατιώτες	https://www.news247.gr/img/4618/9592628/226000/w660/660/ukraine.jpg	2022-05-02 08:00	"Ο στρατός του Πούτιν θα επιχειρήσει να ανοίξει ένα νέο μέτωπο εναντίον της Ουκρανίας από τη Μολδαβία, σύμφωνα με ουκρανικές στρατιωτικές πηγές, που επικαλούνται οι ""Times"" του Λονδίνου. Σύμφωνα με πηγή που μίλησε στη βρετανική εφημερίδα, «υπάρχει πλήθος ενδείξεων» που δείχνουν μια επίθεση στο εγγύς μέλλον στο πρώην σοβιετικό κράτος, το οποίο διαθέτει στρατό 3.250 ανδρών. Μια επιτυχημένη κατάληψη της Μολδαβίας θα οδηγούσε τα ρωσικά στρατεύματα να κατευθυνθούν προς το λιμάνι της Οδησσού στη Μαύρη Θάλασσα. «Πιστεύουμε ότι το Κρεμλίνο έχει ήδη λάβει την απόφαση να επιτεθεί στη Μολδαβία. Η μοίρα της Μολδαβίας είναι πολύ κρίσιμη. Εάν οι Ρώσοι αρχίσουν να παίρνουν τον έλεγχο, θα είμαστε, στρατιωτικά, ευκολότερος στόχος και η απειλή για την Ουκρανία θα είναι υπαρξιακή», επισήμανε στην εφημερίδα ο Ουκρανός αξιωματούχος που δεν κατονομάζεται. Ουκρανία: Οκτώ άμαχοι νεκροί σε πλήγματα στο Ντανιέτσκ και στο Χάρκοβο Οκτώ άμαχοι σκοτώθηκαν την Κυριακή σε βομβαρδισμούς στις περιφέρειες Χάρκοβο και Ντανιέτσκ, εκ των οποίων τέσσερις στην πόλη Λίμαν, κοντά στο μέτωπο, που απειλείται από τη ρωσική προέλαση, ανακοίνωσαν οι περιφερειάρχες. «Ρωσικοί βομβαρδισμοί στην περιφέρεια Ντανιέτσκ: τέσσερις άμαχοι σκοτώθηκαν, όλοι στη Λίμαν», ανέφερε μέσω Telegram ο περιφερειάρχης Πάβλο Κιριλένκο, προσθέτοντας πως άλλοι επτά άμαχοι τραυματίστηκαν στην πόλη από όπου αναγκάστηκε πρόσφατα να αποσυρθεί ο ουκρανικός στρατός. Πρόσθεσε ότι ένας άμαχος υπέκυψε στα τραύματά του στην Μπαχμούτ, πόλη που απέχει περισσότερο από το μέτωπο, ενώ τέσσερις ακόμη τραυματίστηκαν σε διάφορες τοποθεσίες της ανατολικής Ουκρανίας Όπως μεταδίδει το ΑΠΕ-ΜΠΕ, ο Όλεγκ Σινεγκούμποφ, κυβερνήτης του Χαρκόβου (βορειοανατολικά), έκανε από την πλευρά του λόγο μέσω Telegram για τρεις άμαχους νεκρούς και οκτώ τραυματίες χθες σε πλήγματα εναντίον συνοικιών της πόλης και άλλων κοινοτήτων της περιφέρειας. Η Λίμαν, πόλη 20.000 κατοίκων πριν ξεσπάσει ο πόλεμος, εκκενώθηκε κατά μεγάλο μέρος της τις τελευταίες ημέρες, εξαιτίας της προέλασης των ρωσικών στρατευμάτων, που κατέλαβαν ήδη τα περίχωρά της, κατά τις τοπικές αρχές. Ο ουκρανικός στρατός αποσύρθηκε από την πόλη, με τις δυνάμεις του άφαντες ή σε καμουφλαρισμένες θέσεις, σύμφωνα με δημοσιογράφους του Γαλλικού Πρακτορείου που πήγαν πρόσφατα εκεί. Ο ουκρανός πρόεδρος Βολοντίμιρ Ζελένσκι αναγνώρισε πρόσφατα ότι η κατάσταση είναι «δύσκολη» στο Ντονμπάς, λεκάνη όπου βρίσκονται μεταλλεία στην ανατολική Ουκρανία, στόχο προτεραιότητας των ρωσικών στρατευμάτων που εισέβαλαν στη χώρα την 24η Φεβρουαρίου. Κίεβο: Απωθήθηκαν ρωσικές επιθέσεις στη Ζαπορίζια Ο στρατός της Ουκρανίας απώθησε επιθέσεις ρωσικών μονάδων γύρω από την πόλη Ζαπορίζια (νότια), δήλωσε αξιωματούχος. Οι ουκρανικές δυνάμεις σταθεροποίησαν τα μέτωπα νοτιοανατολικά της πόλης και η ανάπαυλα των εχθροπραξιών αξιοποιείται για την ενίσχυση των αμυντικών θέσεών τους, δήλωσε χθες βράδυ ο περιφερειάρχης Ολεξάντρ Στάρουχ, σύμφωνα με το ουκρανικό πρακτορείο ειδήσεων UNIAN. Κατά τον ίδιο, ρωσικές μονάδες έκαναν αρκετές ανεπιτυχείς προσπάθειες να περικυκλώσουν ουκρανικά στρατεύματα ανατολικά της Ζαπορίζιας, όπουα πολυκατοικίες, τμήματα του δικτύου ηλεκτροδότησης και τηλεφωνίας υπέστησαν ζημιές στις μάχες. Είναι αδύνατο οι πληροφορίες αυτές να επαληθευτούν με ανεξάρτητο τρόπο. Το Κίεβο διατείνεται πως εξάρθρωσε κύκλωμα κατασκόπων της Ρωσίας Οι ουκρανικές υπηρεσίες ασφαλείας εξάρθρωσαν κύκλωμα ρώσων κατασκόπων, ένας εκ των οποίων εργαζόταν στο ουκρανικό γενικό επιτελείο, δήλωσε αξιωματούχος. Ο Ολεξίι Αρεστόβιτς, σύμβουλος της ουκρανικής προεδρίας, που μίλησε σχετικά στο πρακτορείο ειδήσεων Ukrinform, δεν αποκάλυψε πόσα ήταν τα μέλη του κυκλώματος, ούτε άλλες λεπτομέρειες. Αναφέρθηκε ωστόσο σε έναν από τους φερόμενους στόχους της ομάδας. «Οι σύντροφοι σκόπευαν να καταρρίψουν επιβατικό αεροσκάφος πάνω από τη Ρωσία και τη Λευκορωσία ώστε να επιρριφθεί η ευθύνη στην Ουκρανία», υποστήριξε. Θα χρησιμοποιούσαν αντιαεροπορικούς πυραύλους στο στοκ των ουκρανικών ενόπλων δυνάμεων, πρόσθεσε ο κ. Αρεστόβιτς. Είναι αδύνατο οι πληροφορίες αυτές να επαληθευτούν με ανεξάρτητο τρόπο. Ο Ζελένσκι ελπίζει πως η εκκένωση της χαλυβουργίας Αζοφστάλ θα συνεχιστεί σήμερα Ο ουκρανός πρόεδρος Βολοντίμιρ Ζελένσκι εξέφρασε την Κυριακή ικανοποίηση για την απομάκρυνση των πρώτων αμάχων από τη χαλυβουργία Αζοφστάλ, στο λιμάνι της Μαριούπολης. «Ελπίζω ότι αύριο (σ.σ. σήμερα Δευτέρα) θα εκπληρωθούν όλες οι απαραίτητες προϋποθέσεις για να συνεχιστεί η εκκένωση των ανθρώπων από τη Μαριούπολη», ανέφερε ο κ. Ζελένσκι στο χθεσινοβραδινό του διάγγελμα, προσθέτοντας πως το σχέδιο προβλέπει η επιχείρηση να ξαναρχίσει στις 08:00 (τοπική ώρα και ώρα Ελλάδας). «Θα συνεχίσουμε να κάνουμε το παν για να απομακρύνουμε τους ανθρώπους μας από την Αζοφστάλ, γενικά από τη Μαριούπολη», πρόσθεσε. «Η οργάνωση ανθρωπιστικών διαδρόμων είναι μια από διαστάσεις της συνεχιζόμενης διαδικασίας διαπραγμάτευσης. Είναι πολύ περίπλοκη. Αλλά ανεξαρτήτως του πόσο δύσκολη ήταν, διασώθηκαν πάνω από 350.000 άνθρωποι από τις ζώνες των εχθροπραξιών». Ο αρχηγός του ουκρανικού κράτους είχε ανακοινώσει νωρίτερα πως μια πρώτη ομάδα περίπου εκατό αμάχων βγήκαν από τις εγκαταστάσεις του εργοστασίου. Η Διεθνής Επιτροπή του Ερυθρού Σταυρού (ΔΕΕΣ) επιβεβαίωσε στο Γερμανικό Πρακτορείο ότι συνεργάζεται με τον ΟΗΕ για τη μεταφορά παγιδευμένων αμάχων σε ασφαλές έδαφος μέσω ανθρωπιστικού διαδρόμου. Σύμφωνα με ουκρανούς αξιωματούχους, στις υπόγειες εγκαταστάσεις είναι παγιδευμένοι περίπου 1.000 άμαχοι. Ρώσοι αξιωματικοί υπολογίζουν πως περίπου 2.500 ουκρανοί στρατιωτικοί και «ξένοι μισθοφόροι» βρίσκονται στα υπόγεια της Αζοφστάλ. Οι υπουργοί Ενέργειας της ΕΕ συνεδριάζουν εκτάκτως για το φυσικό αέριο Οι υπουργοί Ενέργειας των 27 συνεδριάζουν εκτάκτως σήμερα, καθώς η ΕΕ πασχίζει να καταλήξει σε ενιαία στάση αφού η Ρωσία διεμήνυσε πως οι ευρωπαϊκές εταιρείες που αγοράζουν ρωσικό αέριο θα πρέπει να πληρώνουν σε ρούβλια, ειδάλλως θα δουν την παροχή να σταματά. Η Μόσχα διέκοψε τις προμήθειες στη Βουλγαρία και την Πολωνία την περασμένη εβδομάδα, μετά την άρνησή τους να συμμορφωθούν προς την απαίτηση να πληρώνουν το αέριο πρακτικά σε ρούβλια. Η Σόφια και η Βαρσοβία διαβεβαιώνουν πως σκόπευαν να σταματήσουν να προμηθεύονται φυσικό αέριο από τη Ρωσία μέσα στη χρονιά και μπορούν να αντιμετωπίσουν τη διακοπή των παραδόσεων. Ωστόσο, η κίνηση της Μόσχας ήγειρε φόβους πως μπορεί και άλλες χώρες να βρεθούν αντιμέτωπες με παρόμοια μεταχείριση, ανάμεσά τους η Γερμανία, η μεγαλύτερη ευρωπαϊκή οικονομία, που εξαρτάται από το ρωσικό αέριο. Οι εξελίξεις στο ζήτημα δεν αποκλείεται να προκαλέσουν ρωγμές στο μέχρι σήμερα ενιαίο μέτωπο της ΕΕ έναντι της Ρωσίας, καθώς πολλές χώρες μέλη εκφράζουν αντίθετες απόψεις για το ποια είναι η σωστή πορεία. Με πολλές ευρωπαϊκές εταιρείες του τομέα να πιέζονται καθώς έχουν προθεσμίες πληρωμής εντός του μήνα, οι κυβερνήσεις των χωρών μελών ζητούν πιεστικά να αποσαφηνιστεί το αν μπορούν να συνεχίσουν να αγοράζουν αέριο με αυτόν τον τρόπο χωρίς να θεωρηθεί πως παραβιάζονται οι ευρωπαϊκές κυρώσεις σε βάρος της Ρωσίας εξαιτίας της στρατιωτικής εισβολής της στην Ουκρανία. Η Μόσχα ξεκαθάρισε ότι οι ευρωπαίοι αγοραστές φυσικού αερίου υποχρεούνται στο εξής να καταθέτουν ευρώ ή δολάρια σε ειδικούς λογαριασμούς στην ιδιωτική ρωσική τράπεζα Gazprombank, η οποία εν συνεχεία θα μετατρέπει τα ποσά σε ρούβλια. Η Ευρωπαϊκή Επιτροπή ενημέρωσε τους 27 ότι η συμμόρφωση προς αυτή τη ρωσική απαίτηση θα μπορούσε να θεωρηθεί παραβίαση των κυρώσεων της ΕΕ. Ωστόσο, πρότεινε μια παράκαμψη: οι εταιρείες να δηλώνουν πως εκτέλεσαν τις πληρωμές σε ευρώ, πριν από τη μετατροπή των καταβληθέντων ποσών σε ρούβλια. Η Βουλγαρία, η Δανία, η Ελλάδα, η Πολωνία, η Σλοβακία και άλλα κράτη μέλη ζήτησαν πιο σαφείς οδηγίες. Οι Βρυξέλλες διαβεβαιώνουν πως τις ετοιμάζουν. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
111	Ουκρανία: Πέντε πράγματα που άλλαξε ο πόλεμος	Ο διεθνολόγος Νίκος Λυσιγάκης γράφει για τον πρώτο ολοκληρωτικό επιθετικό πόλεμο στην Ευρώπη από το 1945.	                        SUNDAY EDITION	Destroyed houses are photographed in Irpin, on the outskirts of Kyiv, Ukraine, Saturday, April 30, 2022. (AP Photo/Emilio Morenatti)	https://www.news247.gr/img/4749/9615841/709000/we990/990/ap22120460907662.jpg	2022-05-02 07:33	Μπορεί οι εικόνες με τα ρωσικά φορτηγά να μεταφέρουν κλεμμένο ουκρανικό σιτάρι από τη Μελιτόπολη με κατεύθυνση τη Ρωσία να θύμισαν άλλες εποχές, όμως τα κρατικά ρωσικά Μέσα δεν άφησαν κανένα περιθώριο για αστεϊσμούς. «Η Ρωσία έχει πιο φονικά όπλα από τους πυραύλους της» τιτλοφορούνταν ένα από τα κεντρικά άρθρα του κεντρικού ειδησεογραφικού πρακτορείου της Μόσχας, κάνοντας σαφή υπαινιγμό στο μεγάλο λιμό της Ουκρανίας του 1946. Στο πεδίο της μάχης η αρχική εκτίμηση ορισμένων αναλυτών πως το Κρεμλίνο θα εστιάσει πια τις επιχειρήσεις στο ανατολικό μέτωπο, φαίνεται να διαψεύδεται. Διανύοντας την 66η ημέρα του πολέμου (όταν γράφτηκε το αάρθρο), το σχέδιο να εξελιχθεί η Ουκρανία σε μια περίκλειστη χώρα, δίχως πρόσβαση στη Μαύρη Θάλασσα, δείχνει να έχει μπει σε εφαρμογή. Ιδιαίτερα ενόψει της 9ης Μαΐου, ημέρα που η Μόσχα γιορτάζει τη νίκη κατά της ναζιστικής Γερμανίας, δεν αποκλείεται έχοντας τον έλεγχο του νότιου μετώπου ο Πούτιν να ανακοινώσει τη νίκη εναντίον της Ουκρανίας. Σε μια χώρα με αποκλεισμένα όλα τα διεθνή Μέσα και δίχως ελεύθερη πρόσβαση στο διαδίκτυο δε θα ήταν απίθανη μια τέτοια εξέλιξη, καθώς η περίπτωση να αμφισβητηθεί το κυβερνητικό αφήγημα θα ήταν μηδαμινή. Υπάρχουν όμως, ρεαλιστικοί φόβοι πως μια τέτοια εξέλιξη μπορεί να συνδυαστεί με εκτεταμένες στρατιωτικές επιχειρήσεις, προκειμένου να εξασφαλιστεί όσο το δυνατόν μεγαλύτερος εδαφικός έλεγχος. Ο πρώτος ολοκληρωτικός επιθετικός πόλεμος στην Ευρώπη από το 1945 όμως, μας εισάγει βίαια σε νέα εποχή, όπου οι ισορροπίες δείχνουν να αλλάζουν.  Η Ρωσία αποδυναμώνεται Από τη μία, η Ρωσία δείχνει να έχει εγκλωβιστεί σε ένα πόλεμο που δε μπορεί να νικήσει, και ταυτόχρονα, η ηγεσία της έχει ελάχιστα περιθώρια υποχώρησης. Κι’ αυτή είναι μια επικίνδυνη μεταβλητή για την κλιμάκωση της διένεξης, διότι η Μόσχα θα επιχειρήσει να εξασφαλίσει τα μέγιστα, πριν καθίσει στο τραπέζι των διαπραγματεύσεων. Όσο ο Βλ. Πούτιν δυσκολεύεται να παρουσιάσει μια σημαντική νίκη και η ουκρανική αντίσταση ενισχύεται με δυτικά όπλα, τόσο η πίεση στο Κρεμλίνο θα αυξάνεται. Ήδη η Μολδαβία κρούει τον κώδωνα του κινδύνου για τις επιθέσεις στην Υπερδνειστείρια και τη δική της εδαφική ακεραιότητα, ενώ η χρήση πυρηνικών υπάρχει στη ρωσική ρητορική, σε περίπτωση που απειληθεί η ασφάλεια της Ρωσίας από τη Δύση. Τώρα, το τι συνιστά παραβίαση της ασφαλείας της Μόσχας, χωράει μεγάλη συζήτηση, κι’ αυτό είναι ανησυχητικό. Εάν κάτι πάντως κατέρρευσε εκκωφαντικά τους τελευταίους δύο μήνες, αυτή είναι η διεθνής εικόνα της Ρωσίας ως στρατιωτική δύναμη. Οι εκτεταμένες αποτυχίες, οι ελλείψεις και η κακή οργάνωση του ρωσικού στρατού, που κυριολεκτικά βούλιαξε στη λάσπη του Κιέβου αποτελούν μια απόδειξη για τη Δύση πως η φαντασίωση περί παλινόρθωσης της ρωσική αυτοκρατορίας απέχει παρασάγγας, από την πραγματική ισχύ της Μόσχας. Η απόφαση για απεξάρτηση από το ρωσικό πετρέλαιο και αέριο φαίνεται πως έχει ληφθεί από την Ευρωπαϊκή Ένωση, πράγμα που αυτονόητα θα πιέσει τις ρωσικές στρατιωτικές δαπάνες. Υπογραμμίζεται, πως -σύμφωνα με τα επίσημα στοιχεία- μέχρι τη στιγμή της ρωσικής εισβολής, οι Ευρωπαίοι χρηματοδοτούσαν με 285 εκατ. ευρώ την ημέρα τα ρωσικά έσοδα και κατ’ επέκταση το ρωσικό στρατό. Το χάσμα με την Ευρώπη που η εισβολή δημιούργησε, αναμένεται να παραμείνει αγεφύρωτο για αρκετά χρόνια, ιδιαίτερα για όσο διάστημα ο Πούτιν παραμείνει στην εξουσία. Ακόμα κι’ αν η Ουκρανία με κάποιο τρόπο αποδεχόταν το διαμελισμό των εδαφών της, πράγμα απίθανο όσο περνούν οι μέρες και οι Ουκρανοί πείθονται πως με τη στήριξη της Δύσης μπορούν να κερδίσουν αυτό τον πόλεμο, η ρωσική ισχύς θα συνεχίσει να μειώνεται.  Η Ουκρανία αναβαπτίζεται Με τις πιέσεις για δημιουργία Διεθνούς Δικαστηρίου για τα όσα τραγικά διεξάγονται στην Ουκρανία να εντείνονται, είναι δεδομένο πως ο Βλ. Πούτιν θα βρεθεί στο επίκεντρο του ενδιαφέροντος. Εάν υπάρχει όμως ένας τίτλος που έχει διεκδικήσει επάξια, είναι αυτός του πατέρα του ουκρανικού έθνους. Έχοντας αποκτήσει την ανεξαρτησία της με ειρηνικό τρόπο και όχι μέσω κάποιας εθνικής επανάστασης, όπως η Ελλάδα το 1821, οι κοινωνικοί δεσμοί εντός του ουκρανικού έθνους διατηρούσαν τοπικούς διαχωρισμούς και στεγανά. Η πρωτοφανής ενότητα με την οποία ο ουκρανικός λαός στέκεται στα χαρακώματα και τις πολιτοφυλακές, υπό την ηγεσία ενός φιλελεύθερου Εβραίου πολιτικού, δημιουργεί τις συνθήκες για οριστική αποκοπή κάθε ομφάλιου λώρου με τη ρωσική παράδοση. Οι διάφορες εθνοτικές ομάδες έχουν παραμερίσει τις εσωτερικές διαφορές τους, ενώ κοινωνικές ομάδες μάχονται πλάι σε παλαιούς πολέμιους τους. Η Ουκρανία ζει τη δική της επανάσταση, βιώνοντας μια σεισμική εθνοτική μετεξέλιξη, που την ωθεί οριστικά μακριά από τη Μόσχα. Tο ΝΑΤΟ απέκτησε ξανά λόγο ύπαρξης Είναι γεγονός πως το ΝΑΤΟ ως αμυντικός οργανισμός ασφαλείας είχε πέσει σε λήθαργο, ελλείψει ουσιαστικής απειλής και της εδραιωμένης πεποίθησης πως η Ευρώπη δεν κινδυνεύει. Η εισβολή στην Ουκρανία άλλαξε άρδην τα δεδομένα, σε τέτοιο βαθμό που χώρες παραδοσιακά ουδέτερες, όπως η Σουηδία και η Φινλανδία να βρίσκονται προ των πυλών, ενώ η Γερμανία έσπασε τη μεταπολεμική της παράδοση και αυξάνει τις αμυντικές της δαπάνες. Οι συσχετισμοί ισχύος, που ήδη ήταν τετραπλάσιοι εις βάρος της Μόσχας, αναμένεται σύντομα να διευρυνθούν. Με τις πραγματικές στρατιωτικές δυνατότητες της Ρωσίας να έχουν πλέον αποκαλυφθεί, η εμπιστοσύνη στην ικανότητα της Ευρώπης να υπερασπιστεί τον εαυτό της αυξάνεται σημαντικά. Αντίστοιχα το όραμα περί στρατηγικής αυτονομίας της Ευρώπης λαμβάνει σάρκα και οστά, όχι πια ως μέσο απεξάρτησης από την αμερικανική ισχύ, αλλά πιθανότατα ως ένας επιπλέον αμυντικός βραχίονας της Δύσης. Ενδυναμώνεται η πίστη στην Ευρωπαϊκή Ένωση Εκτός από την επίσημη αίτηση τους Ουκρανίας να λάβει καθεστώς χώρας υπό ένταξη στην Ευρωπαϊκή Ένωση, Γεωργία και Μολδαβία επανέλαβαν το αίτημα τους να προσδεθούν στους δυτικούς θεσμούς. Στο ίδιο μήκος κύματος, Μαυροβούνιο και Σλοβενία εξέλεξαν φιλοευρωπαϊκές κυβερνήσεις, κλείνοντας εμφατικά την πόρτα σε ηγεσίες που είχαν ευθεία σχέση με την ηγεσία της Μόσχας. Κυρίως όμως, ο πόλεμος αποτέλεσε ένα ηχηρό καμπανάκι αφύπνισης για τους Ευρωπαίους ηγέτες που επί χρόνια πίστευαν πως η εξ’ Ανατολής απειλή είχε εκλείψει λόγω της οικονομικής αλληλεξάρτησης με τη Μόσχα. Η ρωσική εισβολή αποτέλεσε μια βίαιη υπενθύμιση πως ο ρόλος της Ευρώπης ως οικονομική δύναμη, δεν αρκεί για να εξασφαλίσει την περιφερειακή ασφάλεια. Κι΄ήταν στο τέτοιο βαθμό ηχηρό το μήνυμα που έφτασε στις ευρωπαϊκές πρωτεύουσες που η Ένωση διανύει πρωτοφανή περίοδο εσωτερικής ενότητας. Η μεγαλύτερη πρόκληση Την ώρα που οι ρωσικές βόμβες ισοπεδώνουν τις ουκρανικές πόλεις, σε επίπεδο διεθνούς συστήματος παρατηρείται μια εξαιρετικά σημαντική αλλαγή. Έχοντας συνυπογράψει με τη Ρωσία ένα κείμενο 5,000 λέξεων, που περιγράφει μια φιλία δίχως όρια, η Κίνα αρνείται συστηματικά να καταδικάσει τη ρωσική επιθετικότητα στην Ουκρανία. Αυτό δε συνέβαινε πάντα. Το 2014, το Πεκίνο αρνήθηκε να αναγνωρίσει την εισβολή στην Κριμαία, όπως αντίστοιχα είχε πράξει και το 2008 κατά τη ρωσική εισβολή στη Γεωργία. Μέχρι σήμερα η Κίνα επιχειρούσε σε ένα πλαίσιο απόκτησης επιρροής εντός της υφιστάμενης τάξης πραγμάτων, ωστόσο πλέον δείχνει να διεκδικεί την πλήρη ανατροπή του status quo. Η κρίσιμη αυτή μεταστροφή της κινεζικής στάσης, μπορεί να αποτελεί θεόσταλτο δώρο για τη ρωσική οικονομία, ανησυχεί ιδιαίτερα όμως τους αναλυτές. Ένας κόσμος, στον οποίο Κίνα και Ρωσία υποβοηθούν η μία την άλλη στην ανατροπή των διεθνών συνόρων, δε μπορεί παρά να είναι ένας επικίνδυνος κόσμος, ιδιαίτερα όταν περιγράφουμε δύο αυταρχικά καθεστώτα.	                         ΝΙΚΟΣ ΛΥΣΙΓΑΚΗΣ
112	"Χέιρτ Μακ: ""Η διαφθορά στην Ελλάδα είναι το κάτι άλλο"""	Ο βραβευμένος Ολλανδός συγγραφέας και δημοσιογράφος μιλάει στο Magazine με αφορμή το συναρπαστικό νέο του βιβλίο που ανατέμνει την τρικυμιώδη τελευταία εικοσαετία της Ενωμένης Ευρώπης, την κρίση στην Ελλάδα και κρούει τον κώδωνα του κινδύνου για το μέλλον.	                        SUNDAY EDITION	Χέιρτ Μακ: &#034;Η διαφθορά στην Ελλάδα είναι το κάτι άλλο&#034;	https://www.news247.gr/img/8636/9615325/186000/we990/990/geert_mak.jpg	2022-05-02 07:26	Λίγες μόλις μέρες μετά την επικράτηση του Εμανουέλ Μακρόν απέναντι στη Μαρίν Λεπέν, ο βραβευμένος Ολλανδός δημοσιογράφος και συγγραφέας Χέιρτ Μακ -«ο δάσκαλος ιστορίας που θα έπρεπε να είχε ο καθένας» (Financial Times), «ένας πραγματικά κοσμοπολίτης χρονικογράφος» (Independent)- εκ πείρας θεωρεί δεδομένο ότι η πρώτη ερώτηση που θα δεχθεί με αφορμή το νέο του βιβλίο «Μεγάλες Προσδοκίες - Το όνειρο της Ευρώπης 1999-2021» (εκδ. Μεταίχμιο, μτφρ. Ινώ βαν Ντάικ-Μπαλτά) θα αφορά τις πρόσφατες προεδρικές εκλογές στη Γαλλία. Παρ’ όλα αυτά αδυνατεί για μια στιγμή να διατηρήσει την ψυχραιμία του και να συγκρατήσει ένα πηγαίο επιφώνημα ανακούφισης. «Φτηνά τη γλιτώσαμε και αυτή τη φορά!» λέει, αμέσως ζητά να συγχωρήσω την αμετροεπή, όπως τη χαρακτηρίζει, αντίδρασή του και γρήγορα ανασυγκροτείται γιατί ξέρει, όπως όλοι, ότι τα πράγματα δεν είναι ρόδινα ούτε για τη Γαλλία, ούτε για την Ευρώπη, γιατί «την επόμενη φορά ίσως να μην τα καταφέρουμε. Το αποτέλεσμα είναι μεν καλό, αλλά τα προβλήματα είναι πολλά. Ανάμεσά τους και το ότι οι περισσότεροι από τους ψηφοφόρους του Μακρόν είναι κάτοικοι των μεγάλων αστικών κέντρων, ενώ η πλειοψηφία της γαλλικής επαρχίας στήριξε τη Λεπέν. Επίσης πάρα πολλοί ψήφισαν τελικά τον Μακρόν όχι γιατί πίστεψαν στο πρόγραμμα του αλλά για να σταματήσουν την επέλαση της αντιπάλου του. Οπότε ο Μακρόν έχει πια ένα πολύ μεγάλο βάρος στους ώμους του.»  Ο Μακ θεωρεί μεν ότι ο επανεκλεγείς Γάλλος πρόεδρος, ο νεότερος στην ιστορία της χώρας του όταν εκλέχθηκε για πρώτη φορά το 2017, είναι ο μοναδικός ηγέτης σε αυτή την κρίσιμη ιστορική συγκυρία που μπορεί να κρατήσει στα χέρια του το τιμόνι της Ευρώπης -«Ο Μάρτιν Σουλτς είναι ανύπαρκτος»- τονίζει δε ότι για το καλό της προεδρίας του δεν πρέπει να ασχοληθεί μόνο με τα της Ευρωπαϊκής Ένωσης, αλλά «πρέπει τα επόμενα πέντε χρόνια να προσπαθήσει πολύ να επουλώσει τα τραύματα και στο εσωτερικό της γαλλικής κοινωνίας και της γαλλικής πολιτικής σκηνής. Θα τα βρει πολύ σκούρα από εδώ και πέρα. Πρέπει να γεφυρώσει τους διαχωρισμούς. Δεν είναι αυτό που λέμε “άνθρωπος του λαού”, και αυτό είναι πρόβλημα. Όπως μου είπε πρόσφατα ένας Γάλλος φίλος, ο Μακρόν διατυμπανίζει ότι υπερασπίζεται τη Γαλλία και την Ευρωπαϊκή Ένωση, ενώ η Λεπέν μιλάει διαρκώς για τους Γάλλους πολίτες. Το ότι πιστεύει σε αυτόν, υιοθετώντας εν μέρει και τη λογική του μη χείρον βέλτιστον, δεν σημαίνει ότι θα έβαζε το χέρι του στη φωτιά ότι θα τα καταφέρει. «Σε κάθε περίπτωση, ο Μακρόν είναι προτιμότερος από τη Λεπέν», λέει «ακριβώς γιατί εδώ και πολλά χρόνια παρατηρούμε να βράζει από τα κάτω ένα ρεύμα που αντιτίθεται στον διεθνισμό, στην παγκοσμιοποίηση, στην Ευρωπαϊκή Ένωση, στις αποκαλούμενες ελίτ, και τελικά στις δημοκρατικές αξίες που αναπτύσσονται στην Ευρώπη τα τελευταία σχεδόν 100 χρόνια». Τα τελευταία περίπου 20 από αυτά ανατέμνει στο νέο του βιβλίο, ξετυλίγοντας το κουβάρι από το 1999, τότε που «το μεγάλο πείραμα, η ανάπτυξη μιας ενιαίας ευρωπαϊκής αγοράς, ενός ενιαίου ευρωπαϊκού νομίσματος και, σταδιακά, μιας υπερεθνικής ευρωπαϊκής διοίκησης, φαινόταν ότι θα αλλάξει τον ρου της Ιστορίας» και φτάνοντας στο παρόν και τις επιπτώσεις, μεταξύ άλλων, της οικονομικής ύφεσης του 2008, της προσφυγικής κρίσης, της ανόδου του ακροδεξιού λαϊκισμού, αλλά και της κλιματικής αλλαγής και της πανδημίας. Πρόκειται για ένα συναρπαστικό ανάγνωσμα που συνδυάζει ιστορία, πολιτική και έρευνα μέσα σε ένα πλαίσιο τρόπον τινά εκλαϊκευμένης επιστήμης ώστε για παράδειγμα οι μαρτυρίες των πολιτών μίας ευρωπαϊκής χώρας (όπως για παράδειγμα του Κώστα και της Έφης, παντοπωλών από την Κυψέλη) να γίνονται κατανοητές από τους πολίτες των υπολοίπων, στις οποίες προφανώς και θα μεταφραστεί το βιβλίο του Μακ, όπως ακριβώς συνέβη και με το προηγούμενο best-seller του («Στην Ευρώπη - Ταξίδια στον 20ο Αιώνα», εκδ. Μεταίχμιο). Το βιβλίο ολοκληρώνεται το 2021, λίγους μήνες πριν από την εισβολή της Ρωσίας στην Ουκρανία, όμως ένα από τα ζητήματα που πραγματεύεται είναι η επεκτατική πολιτική του Πούτιν και η κατάσταση στην Ουκρανία πριν και μετά το 2014. Όπως και τότε έτσι και τώρα τονίζει ότι «ο πόλεμος της Ρωσίας κατά της Ουκρανίας, αποτελεί μια ευθεία επίθεση στο σύνολο της Ευρώπης - και όχι μόνο σε οικονομικό επίπεδο. Δυστυχώς πρόκειται για έναν πόλεμο που όμως διαδραματίζεται και στο εσωτερικό της ηπείρου μας. Όταν μιλάς με Γάλλους που ζουν στην επαρχία αποκομίζεις την ίδια αίσθηση με όταν μιλάς με κατοίκους της Βόρειας Αγγλίας. Όλοι αυτοί οι άνθρωποι νιώθουν παραμελημένοι, αθέατοι, ξεχασμένοι. Αντιπαθώ τους λαϊκιστές, αλλά έχουν σε κάποιο βαθμό δίκιο όταν μιλάνε για την οικονομική και πολιτιστική αποξένωση της εργατικής και αγροτικής τάξης». Δύο και πλέον μήνες μετά την έναρξη του πολέμου και με περισσότερους από πέντε εκατομμύρια Ουκρανούς να έχουν εγκαταλείψει τη χώρα τους, ο Μακ, αν και όχι απόλυτα ευχαριστημένος από τους ευρωπαϊκούς χειρισμούς, θεωρεί ότι η ΕΕ κάνει ό,τι καλύτερο μπορεί. «Τα σύνορα έχουν ανοίξει και πολλές ευρωπαϊκές χώρες δέχονται Ουκρανούς. Σε αυτό το επίπεδο μάλιστα η ΕΕ είναι πιο ενωμένη από ποτέ. Τίποτα δεν θα άρεσε στον Πούτιν περισσότερο από τον διχασμό της Ευρώπης, αλλά πέτυχε το ακριβώς αντίθετο» λέει, αφήνοντας όμως και μία «μπηχτή»: «Δεν μπορώ όμως παρά να αναρωτιέμαι βλέποντας τη συμπεριφορά της Ευρώπης απέναντι στις ουκρανικές προσφυγικές ροές. Για παράδειγμα στη χώρα μου ξαφνικά “εμφανίστηκαν” πολλά άδεια κτίρια που μπορούν να φιλοξενήσουν κόσμο. Δηλαδή όσον αφορά τους Ουκρανούς, οι γραφειοκράτες της Ευρώπης επιδεικνύουν μεγάλη ευελιξία. Που ήταν όλη αυτή η δημιουργικότητα τα τελευταία δέκα χρόνια; Γιατί εξαφανίστηκαν ως δια μαγείας όλα τα προηγούμενα προβλήματα του προσφυγικού ζητήματος; Χαίρομαι ειλικρινά για τους Ουκρανούς, ταυτόχρονα όμως προβληματίζομαι».  Μείζον, επίσης, θεωρεί το ζήτημα της απόλυτης, όπως τη χαρακτηρίζει, ενεργειακής εξάρτησης της Ευρώπης από τη Ρωσία. «Μπορεί κάποτε αυτή η πολιτική, πέρα από το επίπεδο της ενέργειας να είχε νόημα και σε αυτό της προσέλκυσης της Ρωσίας όσο το δυνατόν πιο κοντά στην Δύση, τώρα πια όμως όλοι θα έπρεπε να έχουν πειστεί ότι η Ρωσία δεν θα γίνει ποτέ μια δυτική χώρα. Μετά το 2014 και τον πρώτο πόλεμο στην Ουκρανία, η Ευρώπη ήξερε ότι η σύσφιξη αυτών των δεσμών ήταν πια ανέφικτη. Άρα έπρεπε να αλλάξουμε πολιτική. Αντίθετα χώρες όπως η Γερμανία και η πατρίδα μου η Ολλανδία έγιναν ακόμη πιο εξαρτημένες από το ρωσικό αέριο». Εκτός αυτού υποστηρίζει ότι σήμερα πληρώνουμε όλοι το τίμημα της αποτυχίας μας να αντιμετωπίσουμε την Ευρώπη ως μία ισχυρή γεωπολιτική δύναμη. «Προφανώς είμαστε, με τα καλά μας και με τα κακά μας» λέει και θυμάται μια πρόσφατη δήλωση του πρώην πρωθυπουργού της Εστονίας, Γιούρι Ράτας στην ολλανδική τηλεόραση: «Η Γερμανία ανέκαθεν έλεγε ότι όλες οι χώρες θα έπρεπε να πληρώνουν το τίμημα των οικονομικών ατασθαλιών τους. Ακριβώς όπως επέμεναν στην περίπτωση της Ελλάδας. Μήπως λοιπόν είναι τώρα η στιγμή να πληρώσει η Γερμανία το τίμημα για την ανοησία που χαρακτηρίζει την εξάρτησή της από τη Ρωσία;» Αν και έντονα προβληματισμένος για την ταυτότητα της Ευρώπης και τα απομεινάρια, όπως τα χαρακτηρίζει στο βιβλίο του, του κοινού οράματος για ειρήνη, δημοκρατία, ευημερία, ο συγγραφέας επιλέγει τη θέση της συγκρατημένης αισιοδοξίας. «Πάντα ρωτάνε τους ιστορικούς να προβλέψουν το μέλλον και πολύ συχνά αυτά που λέμε αποδεικνύονται ανοησίες, όμως νομίζω ότι η ΕΕ όντως θα χαλυβδωθεί από την εμπειρία του τρέχοντος πολέμου. Δεν πρέπει να ξεχνάμε ότι ανέκαθεν μία από τις κινητήριες δυνάμεις του οράματος της ενωμένης Ευρώπης ήταν η αντιμετώπιση εξωγενών κινδύνων». Αυτή τη στιγμή τονίζει ότι ο κίνδυνος είναι ξεκάθαρος. «Είναι ο Πούτιν, ο οποίος κατάφερε μέσα σε λίγες εβδομάδες να ενώσει την Ευρώπη περισσότερο απ’ όσο θα γινόταν μετά από 20 επιπλέον χρόνια συνομιλιών. Δεν ξέρω όμως πόσο θα κρατήσει αυτό το κλίμα». Ούτε αν είναι εφικτό να διορθωθούν στο μέλλον τα δομικά προβλήματα της Ένωσης, ένα εκ των οποίων είναι κατά τη γνώμη του ότι ένα κράτος-μέλος δεν μπορεί να αποβληθεί από τις τάξεις της ακόμη και αν συμπεριφέρεται με τρόπο που αντιτίθεται στις θεμελιώδεις αξίες της. «Αναφέρομαι προφανώς στον Όρμπαν και την Ουγγαρία» διευκρινίζει ενώ σπεύδει να αναδείξει και το ζήτημα του κοινού ευρωπαϊκού στρατού: «Προφανώς θα αντιμετωπίσουμε μεγάλες δυσκολίες στο μέλλον. Εξαιτίας του ότι δεν υπάρχει ευρωπαϊκός στρατός, είμαστε εξαρτημένοι από το ΝΑΤΟ και τους Αμερικανούς. Τι θα γίνει όμως μετά τις επόμενες προεδρικές εκλογές τους; Φαντάζεστε να εκλεγεί κάποιος σαν τον Τραμπ - ή ο ίδιος ο Τραμπ; Θα είναι ένας στρατιωτικός και όχι μόνο εφιάλτης για την Ευρώπη. Τουλάχιστον, όπως φαίνεται και στο βιβλίο μου, η ΕΕ είναι ένας οργανισμός που αν θέλει μαθαίνει και πορεύεται με ευελιξία. Μέχρι σήμερα έχει καταφέρει να επιβιώσει παρά τα προβλήματα, τις κρίσεις, τα λάθη, την οικονομική και όχι μόνο βία. Μην πάτε μακριά, κοιτάξτε τι έγινε στην Ελλάδα. Είμαι σίγουρος ότι η ΕΕ δεν θα ξανακάνει ποτέ τα ίδια λάθη. Για παράδειγμα εν μέσω πανδημίας, παρθήκαν μέτρα σε οικονομικό επίπεδο μέσα σε δύο μόλις εβδομάδες». Εύλογα το πολυσέλιδο κεφάλαιο για την Ελλάδα (το οποίο ξεκινά με μία φράση του ταξιδιωτικού βιβλίου La Grece contemporaine του γάλλου δημοσιογράφου Εντμόν Αμπού: «Είναι η μοναδική χώρα που γνωρίζουμε ότι από γεννησιμιού της είναι τελείως χρεωκοπημένη») παρουσιάζει ιδιαίτερο ενδιαφέρον. Μεταξύ άλλων σε αυτό ο Μακ γράφει: «Εκ των υστέρων και το ΔΝΤ αναγνώρισε, τον Φεβρουάριο του 2017, ότι το ελληνικό δημόσιο χρέος -που στο τέλος του 2015 εκτιμήθηκε σε 179 τοις εκατό του ακαθάριστου εθνικού προϊόντος- ήταν “unsustainable”, μη βιώσιμο, ακόμα και υπό τις πιο ευνοϊκές συνθήκες. Δικαίως ο ΣΥΡΙΖΑ έβαλε στη συζήτηση και το μεγάλο πρόβλημα που προέκυπτε σε όλες τις συζητήσεις για το ευρώ: τη δήθεν αντικειμενικότητα, την άρνηση κάθε δυνατότητας επιλογής. Ενώ στην πραγματικότητα οι θεσμοί έκαναν σημαντικές πολιτικές επιλογές. Το πρόβλημα με τον Βαρουφάκη ήταν όμως ότι, πέρα από τα πολλά του προσόντα, διέθετε το ξεχωριστό ταλέντο να βγάζει από τα ρούχα του και τους πιο καλόβολους συζητητές ώσπου να πεις κύμινο». Ενώ λίγες γραμμές πιο κάτω: «Από τα γλαφυρά απομνημονεύματα του Ντάισελμπλουμ, του Βαρουφάκη κι άλλων πρωταγωνιστών, κι από διάφορες αναπαραστάσεις -ειδικά το ντοκιμαντέρ του BBC Inside Europe, Ten Years of Turmoil- αναβλύζει η εικόνα μιας ολέθριας σύγκρουσης μεταξύ δύο σκουριασμένων απόψεων: του συντηρητικού δογματισμού της λιτότητας και της προοδευτικής αλαζονείας του μελετητηρίου». «Σε μια διαπραγμάτευση αν μη τι άλλο δεν ξεκινάς αποκαλώντας ηλίθιους όλους αυτούς από τους οποίους χρειάζεσαι απεγνωσμένα λεφτά» λέει στο Magazine. «Παρεμπιπτόντως θα ήθελα να τονίσω ότι εξαιρουμένων πολιτικών σαν τον Σόιμπλε ή ορισμένων Ολλανδών, οι οποίοι υπήρξαν αλόγιστα σκληροί και ανεύθυνοι απέναντι στους Έλληνες -μία οικονομική και ηθική καταστροφή για την Ελλάδα και την Ευρώπη- για να προστατεύσουν τις δικές τους τράπεζες, οι λαοί των χωρών τους ένιωθαν ντροπή και ενοχή για ό,τι συνέβαινε. Έτσι άνοιξε ο δρόμος για τους Πορτογάλους ώστε να ζητήσουν άλλους όρους στις διαπραγματεύσεις, γι’ αυτό και τελικά τα κατάφεραν. Προφανώς συνέβαλε και το ότι στην Πορτογαλία δεν υπήρχε τόση διαφθορά όση στην Ελλάδα. Δεν είναι άγγελοι, αλλά η διαφθορά στην Ελλάδα είναι το κάτι άλλο, το ξέρετε χίλιες φορές καλύτερα από μένα, είναι τόσο βαθιά ριζωμένη που μπλοκάρει τις όποιες απαραίτητες μεταρρυθμίσεις. Για να επιστρέψω όμως στην ερώτηση σας, ναι, νομίζω ότι αν στη θέση του Βαρουφάκη ήταν κάποιος άλλος, τα πράγματα θα ήταν διαφορετικά». Το πρόβλημα, σύμφωνα με τον Μακ, δεν ήταν τόσο οι ιδέες του όσο οι τρόποι του. «Η συμπεριφορά και η προσωπικότητα παίζουν μεγάλο ρόλο σε τέτοιες περιπτώσεις. Δεν λέω ότι όλες οι ιδέες του Βαρουφάκη ήταν καλές. Κάποιες ήταν τραβηγμένες και προκλητικές. Όμως εκείνος δεν νοιάστηκε καθόλου για το πώς να τις “πουλήσει” στην κάθε χώρα της Ευρώπης ξεχωριστά, ούτε στις πιο πλούσιες από την Ελλάδα, ούτε στις πιο φτωχές». Οι διαχωρισμοί αν όχι διχασμοί από χώρα σε χώρα αλλά και στο εσωτερικό της κάθε μίας ξεχωριστά, λέει, δεν επιτρέπουν εφησυχασμό για το μέλλον, ακριβώς γιατί ταυτόχρονα εντείνονται οι δυνάμεις του λαϊκισμού. Γι’ αυτό, σύμφωνα με τον Ολλανδό, η Ευρώπη έχει άμεση ανάγκη από πολιτικούς που θα προέρχονται «από τον λαό, όχι από την ελίτ, και θα είναι ταγμένοι στην υπεράσπιση των δημοκρατικών αξιών. Μόνο τέτοιοι πολιτικοί μπορούν να προσεγγίσουν τους απογοητευμένους πολίτες, οι περισσότεροι από τους οποίους εξακολουθούν να εκτιμούν την αξία του ευρωπαϊκού ιδεώδους. Όχι και τόσο παλιά τα σοσιαλιστικά, σοσιαλδημοκρατικά και κομμουνιστικά κόμματα δεν ασχολούνταν μόνο με την κεντρική πολιτική σκηνή αλλά και με τη δημιουργία κοινοτήτων εντός του κοινωνικού ιστού μέσα από δραστηριότητες, φεστιβάλ, κινητοποιήσεις κλπ. Αυτό λείπει πια. Είναι σημαντικό να αναδημιουργηθούν υπό τις νέες συνθήκες και προϋποθέσεις τέτοιου τύπου ιδεολογικές κοινότητες, προσαρμοσμένες στα δεδομένα του σήμερα, όχι προσκολλημένες σε μια ξύλινη γλώσσα μιας άλλης εποχής. Δεν πρέπει να ξεχνάμε ότι πολλά από όσα επιθυμούν οι πολίτες που υποστηρίζουν λαϊκιστές πολιτικούς, δεν είναι “τρελά”. Όταν είσαι πολύ φτωχός, προφανώς η οικογένεια, η παράδοση και η ασφάλεια είναι πολύ σημαντικά». Αν δεν υπάρχει κανείς άλλος που να πρεσβεύει -εκτός από τη σημασία του κοινού ευρωπαϊκού οράματος- και αυτές τις αξίες, λέει, «πώς να μην καταλήξουν οι απογοητευμένες, ευπαθείς κοινωνικές ομάδες στην ακροδεξιά ή, στην καλύτερη περίπτωση στους ανεύθυνους λαϊκιστές που υπόσχονται την επιστροφή σε ένα ένδοξο παρελθόν που, αν το καλοσκεφτείς, έτσι όπως το περιγράφουν ορισμένοι, δεν υπήρξε ποτέ;» 	                    Θεοδόσης Μίχος
113	"Λαβρόφ: ""Ο Ζελένσκι μπορεί να φέρει την ειρήνη σταματώντας να δίνει εντολές σε νεοναζιστικά τάγματα"""	Η πρόταση του Σεργκέι Λαβρόφ στον Βολοντίμιρ Ζελένσκι για το τέλος του πολέμου στην Ουκρανία. Τι είπε για τα σενάρια για ολοκλήρωση των επιχειρήσεων την 9η Μαΐου, τις προσπάθειες εξεύρεσης διπλωματικής λύσης και το θέμα του φυσικού αερίου.	                        ΚΟΣΜΟΣ	Ο Ρώσος υπουργός Εξωτερικών Σεργκέι Λαβρόφ	https://www.news247.gr/img/2123/9616162/385000/w660/660/lavrov.jpg	2022-05-02 01:12	"Σε αποκλειστική του συνέντευξη στο ιταλικό τηλεοπτικό κανάλι Rete 4, του ομίλου Μπερλουσκόνι, ο Ρώσος υπουργός Εξωτερικών Σεργκέι Λαβρόφ αναφέρθηκε στον πόλεμο στην Ουκρανία και τις πιθανές εξελίξεις του. ""Ο Ζελένσκι μπορεί να φέρει την ειρήνη αν σταματήσει τις εχθροπραξίες και πάψει να δίνει εντολές σε νεοναζιστικά τάγματα. Δεν ζητούμε να παραδοθεί, αλλά να δώσει εντολή για διακοπή των εχθροπραξιών και να αφεθούν ελεύθεροι όλοι οι πολίτες"", δήλωσε ο Ρώσος υπουργός Εξωτερικών. Αναφορικά με το θέμα του φυσικού αερίου πρόσθεσε: ""Έκλεψαν τα χρήματά μας, δισεκατομμύρια ευρώ. Η Gazprom αναγκάσθηκε να κρατήσει τα χρήματά της σε δυτικές τράπεζες και τώρα τα ποσά αυτά δεν είναι πλέον διαθέσιμα. Προτείναμε, λοιπόν, να μπορεί να θεωρείται ότι οι διάφορες προμήθειες έχουν πληρωθεί μόνον όταν τα σχετικά ποσά μετατρέπονται σε ρούβλια"". Σε ερώτηση του Ιταλού δημοσιογράφου σχετικά με την κατάσταση της υγείας του Βλαντίμιρ Πούτιν, ο Λαβρόφ απάντησε χαμογελώντας: ""ρωτήστε ξένους που του μίλησαν, όπως τον γενικό γραμματέα του ΟΗΕ"". Παράλληλα, δεν θέλησε να επιβεβαιώσει ή να διαψεύσει αν η Ρωσία προγραμματίζει την ολοκλήρωση των πολεμικών επιχειρήσεων για τις 9 Μαΐου. ""Επικεντρώνουμε τη δράση μας στο να υπερασπίσουμε και να εγγυηθούμε την ασφάλεια του άμαχου πληθυσμού, την απομάκρυνση των ναζιστικών απειλών και των απειλών, βέβαια, κατά της Ρωσικής Ομοσπονδίας"". Ο επικεφαλής της διπλωματίας της Ρωσικής Ομοσπονδίας χαρακτήρισε ""ψευδή είδηση"" τους κατοίκους της Μπούτσα που δολοφονήθηκαν στους δρόμους της πόλης και αρνήθηκε οποιαδήποτε ευθύνη της χώρας του. Επανάλαβε, επίσης, ότι ""δεν τηρήθηκαν οι συμφωνίες του Μινσκ"". Υπογράμμισε, δε, ότι εξεπλάγη από την στάση της Ιταλίας, η οποία τώρα πρωτοστατεί στις κυρώσεις κατά της χώρας του και κατηγόρησε την ΕΕ ότι ""ταπεινώνεται από τις Ηνωμένες Πολιτείες"". Ερωτηθείς σχετικά με τις προσπάθειες εξεύρεσης διπλωματικής λύσης, ο Σεργκέι Λαβρόφ απάντησε: ""Τον Μάρτιο, στην Κωνσταντινούπολη, ο Ζελένσκι είχε πει ότι η Ουκρανία ήταν έτοιμη να γίνει μια ουδέτερη χώρα, χωρίς πυρηνικά όπλα, στο πλαίσιο μιας συμφωνίας η οποία δεν θα συμπεριελάμβανε το Ντονμπάς και την Κριμαία. Αλλά τώρα προσπαθούν να πάνε την συζήτηση προς άλλη κατεύθυνση, ζητώντας να διατηρηθεί η δυνατότητα εισόδου στο ΝΑΤΟ"". Ο Ρώσος υπουργός Εξωτερικών τόνισε ότι ""η επιχείρηση στην Ουκρανία"", όπως την αποκάλεσε, πραγματοποιείται και για να ""αποναζιστικοποιηθεί η χώρα"", λόγω της δράσης του Τάγματος Αζόφ. ""Αιχμάλωτοι που ανήκουν στο τάγμα αυτό, έχουν τατουάζ και σύμβολα του ναζισμού"", δήλωσε χαρακτηριστικά. Ο Λαβρόφ, τέλος, υπογράμμισε ότι τα νέα όπλα που διαθέτει η χώρα του ""είναι υπερηχητικά όπλα τα οποία, πλέον, δεν αποτελούν μυστικό και είναι μια απάντηση στο πυραυλικό σύστημα των Ηνωμένων Πολιτειών το οποίο θα έχει την Ρωσία ως κύριο στόχο"". Ακολουθήστε το News247.gr στο Google News και μάθετε πρώτοι όλες τις ειδήσεις"	news247
114	"""Ο Βλάντιμιρ Πούτιν δεν υπήρξε ποτέ 'ο τσάρος της αγάπης και της τέκνο'"""	Συνέντευξη με τον αμερικανό συγγραφέα Άντονι Μάρα που έχει περιγράψει εύστοχα όσο λίγοι τη Νέα Ρωσία που προέκυψε μετά τη διάλυση της ΕΣΣΔ και το οικονομικό λούνα παρκ των 90s. 	                        SUNDAY EDITION	&#034;Ο Βλάντιμιρ Πούτιν δεν υπήρξε ποτέ &#039;ο τσάρος της αγάπης και της τέκνο&#039;&#034;	https://www.news247.gr/img/8226/9614530/639000/we990/990/tsaros_(1).jpg	2022-05-01 09:49	"Υπάρχει άπειρο υλικό για να εμβαθύνει κανείς στη ρωσική εισβολή στην Ουκρανία που έχει βάλει από τις 24 του περασμένου Φλεβάρη όλον τον πλανήτη σε πολεμική δίνη. Δεκάδες non fiction βιβλία κι αντίστοιχα ντοκιμαντέρ που επιδιώκουν να εξηγήσουν τη Νέα Ρωσία σκιαγραφώντας παράλληλα τον Βλαντιμίρ Πούτιν, τον πρώην πράκτορα της KGB που έμελλε να γίνει (απ’ ότι φαίνεται) ισόβιος ηγέτης της. Μεγαθήρια της σοβιετικής κινηματογραφικής παράδοσης, αλλά και δείγματα του σύγχρονου ρωσικού σινεμά όπως το σπουδαίο Λεβιάθαν του 2014. Και φυσικά ο ανεξάντλητος θησαυρός της κλασικής ρωσικής λογοτεχνίας. Ίσως το τελευταίο μέρος, λοιπόν, που θα έψαχνε κάποιος για να κατανοήσει τη ρωσική ψυχοσύνθεση του τελευταίου αιώνα, θα ήταν τα πρώτα δύο βιβλία ενός αμερικάνου συγγραφέα που δεν έχει κλείσει καν τα 40, μεγάλωσε στην Ουάσιγκτον, ζει στην Καλιφόρνια κι απλά πέρασε ένα καθοριστικό εξάμηνο στο Πανεπιστήμιο της Αγίας Πετρούπολης το 2007 με σκοπό να μάθει την γλώσσα που γράφεται σε κυριλλικό αλφάβητο (την οποία σήμερα πλέον έχει ξεχάσει εντελώς). Κι όμως, ο Άντονι Μάρα, ενώ καθόλου δεν το σκόπευε, το κατάφερε. Με τα Αστερισμός Ζωτικών Φαινομένων και Ο Τσάρος της Αγάπης και της Τέκνο (2013 και 2016, αμφότερα από τις εκδόσεις Ίκαρος σε τυπικά θαυμάσια μετάφραση του Αχιλλέα Κυριακίδη). Στο πρώτο, δύο γιατροί - ένας Τσετσένος και μια Ρωσίδα - αναμετρώνται με το παρελθόν τους και την πολεμική φρίκη ενώ περιθάλπουν αντάρτες και πρόσφυγες στο περιθώριο του Β’ Πολέμου της Τσετσενίας. Στο δεύτερο, μια συλλογή διηγημάτων που διαχωρίζονται σαν δύο πλευρές ενός mixtape και μπλέκονται περίτεχνα μεταξύ τους, η Τσετσενία είναι και πάλι στο επίκεντρο αλλά ο Μάρα γυρίζει ως και στη δεκαετία του ’30 περνώντας από διάφορες φάσεις της σοβιετικής ιστορίας: η περίοδος του Στάλιν, ο Ψυχρός Πόλεμος, η κατάρρευση του κομμουνισμού, η εποχή Πούτιν.  Από το δωμάτιο του ξενοδοχείου του στο Λονδίνο (που επισκέφθηκε για λίγες μέρες, ρυθμίζοντας τις τελευταίες λεπτομέρειες της έκδοσης του επόμενου μυθιστορήματός του), εξηγεί πως προέκυψε ένα τέτοιο ενδιαφέρον για τη Ρωσία που τελικά τον σύστησε κι ως συγγραφέα. «Ήξερα ότι ήθελα να γράψω, δεν ήξερα ότι τα πρώτα μου βιβλία θα έχουν ρωσική θεματολογία. Χρειάστηκε να περάσουν 3-4 χρόνια που απέκτησα εμμονή με την περιοχή της Τσετσενίας για να γεννηθεί ο ""Αστερισμός Ζωτικών Φαινομένων”. Διάβασα πολλά non fiction βιβλία για το θέμα και διαπίστωσα ότι στη λογοτεχνία δεν υπήρχε τίποτα γραμμένο στ’ αγγλικά για την περιοχή και τους πολέμους των 90s-00s. Μιας κι ως συγγραφέας λειτουργώ με τη λογική του αναγνώστη, αποφάσισα να γράψω εγώ εκείνο το μυθιστόρημα που έψαχνα στα ράφια των βιβλιοπωλείων.Το ενδιαφέρον μου για τη Ρωσία και την κουλτούρα της ξεκίνησε από το πώς και πόσο ήταν αλληλένδετη με τη δική μας στην Αμερική. Μια από τις πλέον δυνατές μου αναμνήσεις είναι να είμαι στο αμάξι με τους γονείς μου, ενώ ακούμε την είδηση για την πτώση του Τείχους του Βερολίνου. Οι γονείς μου κυριολεκτικά γαντζώθηκαν στο ραδιόφωνο. Εγώ ήμουν στο πίσω κάθισμα και χάζευα ένα παιδικό βιβλίο, αδυνατώντας φυσικά να καταλάβω τι γίνεται. Αλλά θυμάμαι πολύ χαρακτηριστικά την αντίδρασή τους, πόσο σεισμικό τους φάνηκε αυτό το γεγονός. Άνηκαν άλλωστε σε μια γενιά που γαλουχήθηκε στον Ψυχρό Πόλεμο, ήταν ο τρόπος τους για να καταλάβουν τον κόσμο. Ο πατέρας μου γεννήθηκε τη δεκαετία του ’40 και πολέμησε στο Βιετνάμ.Κι έπειτα ήταν η ρωσική λογοτεχνία. Με όλα τα μεγάλα, ντεμοντέ κι όμως πάντα υπαρξιακά, ερωτήματα της. Ποιο είναι το νόημα της ζωής; Τι χρωστάμε στον συνάνθρωπο και τι μας χρωστάει εκείνος; Καταλαβαίνω ότι ο κόσμος χωρίζεται σε εκείνους που λατρεύουν τον Τολστόι και σε εκείνους που αγαπούν περισσότερο τον Ντοστογιέφσκι. Είναι κάτι σαν τεστ προσωπικότητας. Εγώ είμαι με τους πρώτους. Θεωρώ τον Τολστόι πιο πολυδιάστατο κι ανοιχτόμυαλο, το έργο του είναι πιο προοδευτικό και περισσότερο γενναιόδωρο συναισθηματικά».  Ο Μάρα, 23 χρόνων τότε, προσγειώθηκε στην Αγία Πετρούπολη το 2007. «Υπήρχε έντονα στον αέρα η οσμή από τους πολέμους στην Τσετσενία, ενώ ήταν επίσης νωπή η δολοφονία της δημοσιογράφου/ακτιβίστριας Άννα Πολιτκόφσκαγια λίγους μήνες πριν. Έμενα πολύ κοντά σε μια στρατιωτική ακαδημία και μπορούσα να δω τους νεαρούς στρατιώτες να παρελαύνουν καθημερινά με τις στολές τους. Την ίδια στιγμή στα μπαρ γύρω από τον κοντινότερο σταθμό μετρό έβλεπες βετεράνους να ζητιανεύουν λεφτά και φαγητό φορώντας τις δικές τους, παλιές και φθαρμένες, στρατιωτικές στολές. Αυτή η αντίθεση είχε κάτι το οπτικά τραγικό, το νεανικό σφρίγος στο ίδιο κάδρο με την επαιτεία των απόρων. Μου δημιουργήθηκε η ανάγκη να κατανοήσω τι χώριζε αυτά τα δύο γκρουπ των ανθρώπων εκτός από μερικά χρόνια ηλικίας και μερικά μέτρα ασφάλτου. Η απάντηση ήταν η Τσετσενία, την οποία τότε δεν μπορούσα καν να εντοπίσω στον χάρτη. Ήταν μια περιοχή απομακρυσμένη, συνώνυμη με τον τρόμο και τις κακουχίες. Όσα περισσότερα μάθαινα γι’ αυτήν την σύγκρουση, τόσο καλύτερα κατανοούσα την άνοδο του Πούτιν και πώς την χρησιμοποίησε για να ενισχύσει την ηγεμονία του. Άλλωστε, ο δεύτερος πόλεμος στην Τσετσενία ξεκίνησε περίπου δέκα μέρες αφότου ο Πούτιν έγινε για πρώτη φορά πρωθυπουργός. Έκανε επίδειξη πυγμής, συγκέντρωσε ακόμα μεγαλύτερη δύναμη εντός του Κρεμλίνου και λίγους μήνες μετά έγινε Πρόεδρος. Υπό μια έννοια, όσα βλέπουμε στην Ουκρανία έχουν προοικονομηθεί από τότε». Εκεί, στην Τσετσενία, ήταν που επέστρεψε μερικά χρόνια αργότερα για να κάνει επιτόπια έρευνα για τα βιβλία του. Είδε τα απομεινάρια του πολέμου και τη σουρεαλιστική αίσθηση που έδινε η ανοικοδομημένη πρωτεύουσα του Γκρόζνι. Όλα τα κτίρια είχαν ηλικία το πολύ 5 ετών κι απουσίαζε χαρακτηριστικά η αρχιτεκτονική ποικιλία των μοντέρνων πόλεων. Οι διακοπές ρεύματος ήταν συχνές, στο κέντρο της πόλης ορθώνονταν τεράστια συγκροτήματα ουρανοξυστών στη μέση ενός -κατά τα άλλα έρημου- αχανούς εργοταξίου. Μια φορά ένας ντόπιος του ζήτησε να ποζάρει στο σημείο που είχε βομβαρδιστεί το σπίτι του για να έχει φωτογραφικό πειστήριο ότι φιλοξένησε έναν Αμερικάνο. Ένας άλλος, που αργότερα μετανάστευσε στις ΗΠΑ και διατηρούν ακόμα επαφή, τροφοδοτούσε με πλάνα το πρακτορείο Ρόιτερς, περνώντας παράνομα βιντεοκασέτες μέσα σε κούτες τσιγάρων. Μέσα από τέτοια περιστατικά και ιστορίες έμαθε καλύτερα τους ανθρώπους. Τελικά, δεν ήταν όλοι κατάσκοποι όπως του άρεσε σκόπιμα να διασκεδάζει το στερεότυπο με το οποίο μεγάλωσε. «Αυτό που μου έκανε πραγματικά εντύπωση ζώντας εκεί ήταν πόσο καταστροφικό υπήρξε το σοβιετικό πείραμα. Κι επίσης, πόσο η ιστορία έχει διαστρεβλωθεί κι εργαλειοποιηθεί για να υπηρετήσει τη Ρωσία του σήμερα. Κάτι σαν κληρονομιά του τρόπου με τον οποίο διαστρεβλωνόταν και την εποχή της ΕΣΣΔ. Η αλήθεια, φυσικά, είναι ότι όσο περισσότερο παρατηρείς οποιαδήποτε χώρα τόσο πιο αντιφατική και περίπλοκη σου μοιάζει. Ε, αν αυτό συμβαίνει παντού, στη Ρωσία είναι ακόμα πιο έντονο.Σίγουρα, πρέπει να λάβει κανείς υπόψη του πόσο απότομη υπήρξε η αλλαγή μετά την πτώση του κομμουνισμού. Το άνοιγμα της αγοράς άναψε και το φως του καπιταλισμού για τους Ρώσους. Παράλληλα όμως προκάλεσε και τεράστιο οικονομικό σοκ μετά από 75 χρόνια ενός ολότελα διαφορετικού συστήματος. Για πολλούς ήταν, όχι μόνο απότομο αλλά και, καταστροφικό: συνταξιούχοι έχασαν τις οικονομίες μιας ζωής, εθνικές βιομηχανίες πουλήθηκαν για πενταροδεκάρες σε αυτούς που σήμερα αποκαλούμε “ολιγάρχες”. Κι όλα αυτά συνέβησαν σε τόσο λίγο χρόνο. Η αντικατάσταση του κομμουνιστικού μοντέλου με τον καπιταλισμό ως κυρίαρχη (και μοναδική) ιδεολογία έφερε φρενίτιδα και υπερβολή. Δημιούργησε έναν αδίστακτο καπιταλισμό, εξίσου καταστροφικό με το προηγούμενο σύστημα. Πολλές προσδοκίες λοιπόν αποδείχθηκαν απατηλές». Αυτή είναι η σύντομη ιστορία των ρωσικών 90s, της εποχής που γέννησε τον πολιτικό Πούτιν και προετοίμασε το έδαφος για την άνοδο του στην εξουσία. «Δεν μπορώ να πω ψέματα, οι περισσότεροι άνθρωποι έδειχναν να θαυμάζουν τον Πούτιν. Περισσότερο απ’ οτιδήποτε άλλο, αντιπροσώπευε γι’ αυτούς μια εποχή επάρκειας και σταθερότητας. Κάτι που είχαν ανάγκη μετά το κραχ του ρουβλιού. Όσο περνούσε βέβαια ο καιρός οι άνθρωποι από την ηλικία μου και κάτω (σ.σ. ο Μάρα είναι 37 ετών), άρχισαν να αμφισβητούν όλο και περισσότερο αυτή τη συμφωνία με το διάβολο που είχε κάνει ο ρωσικός λαός. Μια συμφωνία που βασιζόταν στην ιδέα ότι ο Πούτιν θα σου εξασφάλιζε την ευμάρεια και σε αντάλλαγμα δε θα μπορούσες ανοιχτά να λες ό,τι σκέφτεσαι. Ναι, με τον Πούτιν οι Ρώσοι κατάπιαν το χάπι μιας βελούδινης δικτατορίας. Η δημοφιλία του παρέμεινε (και παραμένει) υψηλή, ακριβώς γιατί οι πολίτες δεν ήθελαν να ξαναζήσουν την καταστροφή των 90s.Επίσης, είναι πολύ ενδιαφέρων ο διαφορετικός τρόπος που αντέδρασαν οι γενιές. Όσοι είναι πάνω από 50-60 ετών ίσως και να νοσταλγούν σε έναν βαθμό την περίοδο της Σοβιετικής Ένωσης ως περίοδο σχετικής σταθερότητας κι ακόμα πιο σχετικής ευημερίας, ενώ οι νεότερες γενιές από τα 35 και κάτω που πιστεύουν σε ανοιχτές, ελεύθερες κοινωνίες θέλουν να φύγουν από τη χώρα καθώς βλέπουν τη Ρωσία να γίνεται ένα όλο και πιο καταπιεστικό μέρος για να ζεις». Μιλώντας για καταπίεση και περιστολή των ελευθεριών, ο Μάρα λέει γελώντας ότι τα βιβλία του δεν έχουν μεταφραστεί στα ρωσικά («στα ουκρανικά έχουν όμως») και συμπληρώνει: «Δεν αισθάνθηκα ποτέ φόβο ή λογοκρισία, όσο ήμουν σε ρωσικό έδαφος. Πρέπει να διηγηθώ όμως ένα περίεργο σκηνικό από την τελευταία φορά που βρέθηκα στη Ρωσία το 2016, σε μια βραδιά ανάγνωσης στην οικία του Αμερικάνου πρέσβη (λίγο μετά τις εκλογές που έβγαλαν Τραμπ). Για να μπεις στην περίφημη οικία Σπαζό (εκεί που λαμβάνει χώρα ο “χορός του διαβόλου” στο “Ο Μαιτρ και η Μαργαρίτα”) περνούσες από τον έλεγχο των ρωσικών και των αμερικάνικων ομάδων ασφαλείας. Με τους Ρώσους αξιωματικούς συνέβαινε το εξής: αν έδειχνες αμερικάνικο διαβατήριο, το τσέκαραν βιαστικά και σε άφηναν να περάσεις/ αν όμως τους έδειχνες ρωσικό διαβατήριο, το τσέκαραν, φώναζαν το όνομα σου δυνατά και μετά στο επέστρεφαν. Όλοι στην πρεσβεία λοιπόν πίστευαν ότι οι Ρώσοι αξιωματικοί φορούσαν πάνω τους μικρόφωνα που κατέγραφαν ποιοι ήταν οι Ρώσοι που επισκέπτονταν την αμερικάνικη πρεσβεία. Δεν μπορώ να ξέρω αν είναι αλήθεια, αλλά μόνο και μόνο ότι κυκλοφορούσε αυτή η φήμη δεν δείχνει κάτι;».  Ερχόμαστε στο σήμερα. Ο Μάρα παρακολουθεί, όπως όλος ο πλανήτης, από ένα ασφαλές μέρος τη βαρβαρότητα σε ουκρανικό έδαφος. «Όλο και περισσότερο σοκαρισμένος, όμως όλο και λιγότερο έκπληκτος», όπως λέει. «Όπως οι περισσότεροι, δεν πίστευα ότι θα εισβάλλει ο Πούτιν. Δεν πίστευα ότι θα μπορούσε να υπάρξει η απειλή μιας γενικευμένης πολεμικής σύρραξης σε ευρωπαϊκό έδαφος, ούτε ότι η Ευρώπη θα επαναλάμβανε τα ολέθρια λάθη του όχι-και-τόσο μακρινού παρελθόντος». Κι εμβαθύνει: «Νομίζω ότι υπάρχει κι ευθύνη της Δύσης στο πώς γιγαντώθηκε ο Πούτιν. Μετά την 11η Σεπτεμβρίου, οι ΗΠΑ επικεντρώθηκαν στον “πόλεμο κατά της τρομοκρατίας” κι έκαναν τα στραβά μάτια σε διάφορες περιοχές του κόσμου που υπήρχε βάναυση καταπάτηση των ανθρωπίνων δικαιωμάτων. Οι πόλεμοι στην Τσετσενία είναι ένα καλό τέτοιο παράδειγμα. Την ίδια εποχή, η Ευρώπη έκανε μια “Φαουστική” συμφωνία με τη Ρωσία. Κι αυτή “πούλησε την ψυχή της στον διάβολο” με αντάλλαγμα το φυσικό αέριο. Και στις δύο περιπτώσεις, η Δύση επέτρεψε στον Πούτιν να ενεργοποιήσει τα χειρότερα ένστικτα της διακυβέρνησης του. Κι εκείνος, φυσικά, δεν υπήρξε ποτέ “ο Τσάρος της αγάπης και της τέκνο”.Θα έχει ενδιαφέρον να δούμε που θα είναι η Ρωσία σε δέκα χρόνια. Γιατί οι μεγάλες αλλαγές στη ρωσική ιστορία έρχονται μετά από καταστροφές ή αποτυχίες. Η πρώτη Ρωσική Επανάσταση ήρθε μετά τον χαμένο πόλεμο των Ρώσων στην Ιαπωνία το 1905, η Οκτωβριανή Επανάσταση συνέβη μετά την σφαγή του Α’ Παγκοσμίου Πολέμου, ακόμα και η “περεστρόικα” του Γκορμπατσόφ στα 80s ακολούθησε την εισβολή των Ρώσων στο Αφγανιστάν. Πάντως, δε νομίζω ότι ο Πούτιν θα εγκαταλείψει την εξουσία όσο είναι ζωντανός. Κι από την άλλη, ναι μεν υπάρχουν αντιδράσεις και διαδηλώσεις, αλλά 10-15.000 συλληφθέντες διαδηλωτές σε μια χώρα σχεδόν 150 εκατομμυρίων είναι πολύ μικρό ποσοστό. Σίγουρα όσα γίνονται προκαλούν πολιτική αφύπνιση σε μια μερίδα του ρωσικού λαού, αλλά γενικά δεν είμαι αισιόδοξος. Δεν βλέπω πώς μπορούν να πάνε καλύτερα τα πράγματα». Τον Μάρα θα τον ξαναδιαβάσουμε στα ελληνικά, το προσεχές φθινόπωρο. Το επόμενο βιβλίο του διαδραματίζεται στο Λος Άντζελες της δεκαετίας του ’40. Ακολουθεί τις κοινότητες των ευρωπαίων μεταναστών που έφτασαν εκεί για να γλιτώσουν από τον Β’ Παγκόσμιο Πόλεμο και τελικά συνδιαμόρφωσαν τις ΗΠΑ του 20ου αιώνα. Ο ίδιος σημειώνει: «Μοιάζει να υπάρχει ένα τεράστιο υπαρξιακό χάσμα ανάμεσα στην Τσετσενία και το Χόλιγουντ, όμως κι αυτό το μυθιστόρημα ασχολείται με την εργαλειοποίηση της ιστορίας που εξελίσσεται σε προπαγάνδα. Έχει δηλαδή αρκετά κοινά στοιχεία με τα προηγούμενα, απλά είναι τελείως διαφορετικό το σκηνικό. Η αγωνία της επιβίωσης όμως με αξιοπρέπεια κι ανθρωπιά είναι η ίδια»."	                        Παναγιώτης Μένεγος
115	Ουκρανία: Απομακρύνθηκαν οι πρώτοι άμαχοι από το Αζοφστάλ - Επιθέσεις σε Χερσώνα και Οδησσό	Οι επιθέσεις της Ρωσίας έχουν στραφεί σε πόλεις της νότιας καθώς και της ανατολικής Ουκρανίας. Την ίδια στιγμή φέρεται να απομακρύνθηκαν τα πρώτα γυναικόπαιδα από το Αζοφστάλ.	                        ΚΟΣΜΟΣ	Μια ηλικιωμένη στο Ντονέτσκ	https://www.news247.gr/img/893/9615207/976000/w660/660/ukraine6.jpg	2022-05-01 08:15	Οι ρωσικές στρατιωτικές δυνάμεις σφυροκόπησαν με πυραύλους χθες Σάββατο τη νότια και την ανατολική Ουκρανία, σύμφωνα με το Κίεβο. Στον αντίποδα η Μόσχα ανέφερε σήμερα θανάτους αμάχων από επιθέσεις με οβίδες του ουκρανικού στρατού σε χωριά της Χερσώνας. Εν τω μεταξύ, στη Μαριούπολη απομακρύνθηκαν τα πρώτα γυναικόπαιδα από το εργοστάσιο χάλυβα Azovstal, όπου παραμένουν εδώ και μέρες εγκλωβισμένοι ουκρανοί στρατιώτες και άμαχοι. Η Μόσχα έχει επικεντρώσει τις στρατιωτικές επιχειρήσεις της στο νότιο και στο ανατολικό τμήμα της Ουκρανίας, αφού απέτυχε να καταλάβει την πρωτεύουσα Κίεβο κατά την επίθεση που έχει εξαπολύσει εδώ και εννέα εβδομάδες, ισοπεδώνοντας πόλεις, προκαλώντας χιλιάδες θανάτους και υποχρεώνοντας περισσότερους από 5 εκατομμύρια ανθρώπους να αναζητήσουν καταφύγιο στο εξωτερικό. Ο ρωσικός στρατός έχει καταλάβει την Χερσώνα, περίπου 100 χιλιόμετρα βόρεια της προσαρτημένης χερσονήσου της Κριμαίας, ενώ έχει υπό τον έλεγχό του το μεγαλύτερο τμήμα της Μαριούπολης, μια στρατηγικής σημασίας πόλη-λιμάνι στην Αζοφική Θάλασσα. Η Ρωσία ανακοίνωσε την κατάληψη της Μαριούπολης στις 21 Απριλίου, ενώ εκατοντάδες Ουκρανοί στρατιώτες και άμαχοι βρήκαν καταφύγιο στο τεράστιο εργοστάσιο χάλυβα Azovstal. Ο Οργανισμός Ηνωμένων Εθνών έχει απευθύνει έκκληση για την επίτευξη συμφωνίας για την εκκένωση του εργοστασίου μέσω «ανθρωπιστικού διαδρόμου». Χθες Σάββατο, έγινε γνωστό από ουκρανό διοικητή του Τάγματος Αζόφ ότι 20 γυναίκες και παιδιά κατάφεραν να εγκαταλείψουν το χαλυβουργείο. «Βγάζουμε αμάχους από τα ερείπια χρησιμοποιώντας σχοινιά – Είναι ηλικιωμένοι, γυναίκες και παιδιά», δήλωσε ο Σβιάτοσλαβ Παλαμάρ, περιγράφοντας το σκηνικό καταστροφής στις εγκαταστάσεις του εργοστασίου, το οποίο εκτείνεται σε τέσσερα τετραγωνικά χιλιόμετρα. Σύμφωνα με τον ίδιο, τόσο η ρωσική όσο και η ουκρανική πλευρά σέβονται την κατάπαυση του πυρός στην περιοχή. Εξέφρασε την ελπίδα ότι οι άμαχοι που εγκατέλειψαν το εργοστάσιο θα μεταφερθούν στην Ζαπορίζια, που βρίσκεται στα βορειοδυτικά. Δεν υπήρξε επίσημη τοποθέτηση ούτε από το Κρεμλίνο ούτε από τον ΟΗΕ. Εκατοντάδες Ουκρανοί παραμένουν εγκλωβισμένοι στο εργοστάσιο χάλυβα, σύμφωνα με ουκρανούς αξιωματούχους. Επίθεση στην Οδησσό Ένας ρωσικός πύραυλος που εκτοξεύτηκε από την Κριμαία κατέστρεψε τον διάδρομο προσγειώσεων-απογειώσεων του αεροδρομίου της Οδησσού, ανέφερε ο κυβερνήτης της περιοχής Μαξίμ Μαρτσένκο, ο οποίος τόνισε πως δεν υπήρξαν θύματα. Το αεροδρόμιο δεν μπορεί πλέον να λειτουργήσει, σύμφωνα με τον ουκρανικό στρατό. Ο πρόεδρος της Ουκρανίας Βολοντίμιρ Ζελένσκι δεσμεύτηκε πως θα το ξαναχτίσει, τονίζοντας σε βιντεοσκοπημένο μήνυμά του αργά το βράδυ του Σαββάτου ότι «η Οδησσός δεν θα ξεχάσει ποτέ τη συμπεριφορά της Ρωσίας απέναντί της». Δεν υπήρξε επίσημη αντίδραση για την επίθεση αυτή από τη Μόσχα, της οποίας οι δυνάμεις έχουν εξαπολύσει σποραδικές επιθέσεις κατά της τρίτης μεγαλύτερης πόλης της Ουκρανίας, όπου οκτώ άνθρωποι σκοτώθηκαν πρόσφατα σε μία από αυτές, σύμφωνα με το Κίεβο. Στόχος του ρωσικού στρατού στον ουκρανικό νότο είναι να δημιουργήσει μια «χερσαία γέφυρα» με την Κριμαία, ενώ παράλληλα εντείνει τις προσπάθειές του στα ανατολικά για να αποκτήσει τον πλήρη έλεγχο του Ντονμπάς, όπου οι υποστηριζόμενοι από τη Μόσχα αυτονομιστές ελέγχουν ήδη το μεγαλύτερο τμήμα του Λουχάνσκ και του Ντονέτσκ. Στο τελευταίο μήνυμά του, ο Ζελένσκι είπε πως η Ρωσία «συγκεντρώνει πρόσθετες δυνάμεις για (να εξαπολύσει) νέες επιθέσεις κατά του στρατού μας στο ανατολικό τμήμα της χώρας» και «προσπαθεί να εντείνει την πίεση στο Ντονμπάς». Η Ρωσία χαρακτηρίζει την εισβολή στη γειτονική της χώρα «ειδική στρατιωτική επιχείρηση» που έχει στόχο την «αποστρατιωτικοποίηση» και την «αποναζιστικοποίηση» της Ουκρανίας. Στον αντίποδα, η Ουκρανία και η Δύση κατηγορούν τη Μόσχα ότι ξεκίνησε έναν απρόκλητο πόλεμο. Παρά τις ειρηνευτικές συνομιλίες επί εβδομάδες, το χάσμα μεταξύ της ρωσικής και της ουκρανικής πλευράς φαίνεται πως παραμένει αγεφύρωτο. Η Ουκρανία κατηγορεί τον ρωσικό στρατό ότι διέπραξε θηριωδίες σε περιοχές κοντά στο Κίεβο στις αρχές Απριλίου, ωστόσο η Μόσχα αρνείται αυτούς τους ισχυρισμούς. Η τελευταία φορά που αντιπροσωπείες των δύο χωρών συναντήθηκαν κατά πρόσωπο ήταν στις 29 Μαρτίου, έκτοτε έχουν γίνει διαβουλεύσεις μόνο μέσω τηλεδιασκέψεων. Εικόνες καταστροφής Οι Ηνωμένες Πολιτείες και οι ευρωπαίοι σύμμαχοί τους έχουν επιβάλει σαρωτικές κυρώσεις σε βάρος της Μόσχας, ενώ έχουν στηρίξει την Ουκρανία με όπλα και ανθρωπιστική βοήθεια. Ο Αμερικανός πρόεδρος Τζο Μπάιντεν φιλοδοξεί να αποδεσμεύσει άλλα 33 δισεκατομμύρια δολάρια για την Ουκρανία, 20 εκ των οποίων θα αφορούν στρατιωτική βοήθεια. Ο Βρετανός πρωθυπουργός Μπόρις Τζόνσον δήλωσε χθες Σάββατο ότι η χώρα του θα συνεχίσει «να παρέχει στους Ουκρανούς τον εξοπλισμό που χρειάζονται για να αμυνθούν». Στην κοινότητα Ντομπροπίλια του Ντονέτσκ, το ωστικό κύμα από τον βομβαρδισμό του Σαββάτου έσπασε τα τζάμια ενός διαμερίσματος και άφησε έναν μεγάλο κρατήρα στην αυλή. Οι κάτοικοι της περιοχής προσπαθούν να περισώσουν ό,τι έχει απομείνει από τις περιουσίες τους. Η Ρωσία κατήγγειλε εκ νέου ουκρανικές επιθέσεις στο έδαφός της αξιωματούχοι στην περιοχή του Μπριάνσκ, που συνορεύει με την Ουκρανία και τη Λευκορωσία, ανέφεραν ότι η αντιαεροπορική άμυνα απώθησε ένα ουκρανικό αεροσκάφος, αλλά χτυπήθηκε μια πετρελαϊκή εγκατάσταση. Νότια του Μπριάνσκ, στο Κουρσκ, οβίδες εκτοξεύτηκαν από την Ουκρανία κατά ενός ρωσικού φυλακίου, σύμφωνα με τον κυβερνήτη της περιοχής Ρομάν Σταροβόιτ, χωρίς όμως να προκληθούν θύματα ή ζημιές. Σύμφωνα με το ΑΠΕ-ΜΠΕ, η Ουκρανία δεν έχει επισήμως αποδεχθεί την ευθύνη για αυτές τις επιθέσεις, ωστόσο την Τετάρτη χαρακτήρισε τις εκρήξεις στον ρωσικό νότο «ανταπόδοση» και «κάρμα» για τη ρωσική εισβολή. Ακολουθήστε το News247.gr στο Google News και μάθετε πρώτοι όλες τις ειδήσεις	news247
116	"Νέες ρωσικές απειλές: ""Το Λονδίνο θα μπορούσε να καταστραφεί μέσα σε 200 δευτερόλεπτα"""	Ένας χάρτης με τους πιθανούς χρόνους που θα χρειάζονταν οι πυρηνικοί πύραυλοι προκειμένου να καταστρέψουν Λονδίνο, Παρίσι και Βερολίνο παρουσιάστηκε στη ρωσική κρατική τηλεόραση.	                        ΚΟΣΜΟΣ	Ένας χάρτης με τους πιθανούς χρόνους που θα χρειάζονταν οι πυρηνικοί πύραυλοι προκειμένου να καταστρέψουν Λονδίνο, Παρίσι και Βερολίνο παρουσιάστηκε στη ρωσική κρατική τηλεόραση.	https://www.news247.gr/img/2954/9614605/917000/w660/660/russian-tv.jpg	2022-04-30 16:00	"Μια προσομοίωση πυραυλικής επίθεσης παρουσιάστηκε στη ρωσική κρατική τηλεόραση, ""αποδεικνύοντας"" πώς ο Βλαντίμιρ Πούτιν θα μπορούσε να ισοπεδώσει τρεις ευρωπαϊκές πρωτεύουσες σε χρόνο... dt, εάν το επιθυμούσε. Η παραπάνω κίνηση, έρχεται μια μέρα μετά τη δήλωση του Βρετανού υπουργού Άμυνας πως η χώρα υποστηρίζει τα χτυπήματα των ουκρανικών δυνάμεων στις ρωσικές υλικοτεχνικές υποδομές. Με το κλίμα να παραμένει τεταμένο, οι παρουσιαστές της εκπομπής ""60 λεπτά"" της ρωσικής τηλεόρασης υποστήριξαν πως Λονδίνο, Παρίσι και Βερολίνο θα μπορούσαν να καταστραφούν ολοσχερώς μέσα σε μόλις 200 δευτερόλεπτα, εάν η Ρωσία αποφάσιζε να εκτοξεύσει πυρηνικούς πυραύλους. Όλα αυτά, μετά και τις προειδοποιήσεις του πρώην αρχηγού του ΝΑΤΟ, Ρίτσαρντ Σέριφ, πως η Δύση πρέπει να προετοιμαστεί για το ""χειρότερο δυνατό σενάριο"", μετά και τις αναφορές πως ο Πούτιν μπορεί θα μπορούσε να χρησιμοποιήσει την παρέλαση της ημέρας της νίκης της χώρας στις 9 Μαΐου για να κηρύξει ""ολοκληρωτικό πόλεμο"" στην Ουκρανία. Στην εκπομπή της Πέμπτης, ο πρόεδρος του εθνικιστικού κόμματος Rodina, Αλεξέι Ζουραβλίοφ, αναρωτήθηκε τι θα συνέβαινε εάν η Ρωσία αποφάσιζε να χρησιμοποιήσει πυρηνικά όπλα έναντι της Βρετανίας. ""Ένας πύραυλος Sarmat και οι Βρετανικές νήσοι θα εξαφανίζονταν"" με έναν εκ των παρουσιαστών να απαντά πως και η Βρετανία διαθέτει πυρηνικά και πως ""κανείς δεν θα επιβίωνε από έναν τέτοιο πόλεμο"". Οι παραγωγοί της εκπομπής έδειξαν τότε στους τηλεθεατές έναν χάρτη, με τους πιθανούς χρόνους που θα χρειάζονταν οι πύραυλοι μέχρι να προσγειωθούν από το Καλίνινγκραντ στο Βερολίνο (106 δευτερόλεπτα), στο Παρίσι (200 δευτερόλεπτα) και στο Λονδίνο (202 δευτερόλεπτα). Μόσχα: Οι κίνδυνοι ενός πυρηνικού πολέμου πρέπει να διατηρηθούν στο ελάχιστο Η Ρωσία πιστεύει ότι οι κίνδυνοι ενός πυρηνικού πολέμου πρέπει να παραμείνουν στο ελάχιστο και ότι θα πρέπει να αποτραπεί οποιαδήποτε ένοπλη σύρραξη μεταξύ πυρηνικών δυνάμεων, δήλωσε ο Βλαντίμιρ Γερμάκοφ, επικεφαλής της διεύθυνσης του ρωσικού υπουργείου των Εξωτερικών που είναι αρμόδια για τη μη διάδοση των πυρηνικών όπλων και τη διενέργεια των σχετικών ελέγχων, σύμφωνα με το TASS. Το τηλεγράφημα του ρωσικού πρακτορείου ειδήσεων αναμετέδωσε το Reuters. Ο Ρώσος αξιωματούχος τόνισε ότι όλες οι πυρηνικές δυνάμεις πρέπει να παραμείνουν στη λογική που καθορίζεται στα επίσημα έγγραφα που έχουν στόχο την αποτροπή πυρηνικού πολέμου. «Η Ρωσία ακολουθεί ξεκάθαρα αυτή την κατανόηση», τόνισε ο Γερμάκοφ. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
117	Πόλεμος στην Ουκρανία: Η Ρωσία σφυροκοπά το Χάρκοβο - Νεκροί και τραυματίες	Μαίνεται η πολιορκία μεγάλων πόλεων της Ουκρανίας, με τη Ρωσία να εντείνει τους βομβαρδισμούς στα βορειοανατολικά. Πράξεις βαρβαρότητας και ταπείνωσης καταγγέλλει το Κίεβο.	                        ΚΟΣΜΟΣ	Συνεχίζεται η πολιορκία του Χαρκόβου	https://www.news247.gr/img/7632/9614569/406000/w660/660/untitled_4.jpg	2022-04-30 14:29	"Ρωσικές δυνάμεις συνεχίζουν τις επιθέσεις τους στις ανατολικές και νότιες περιοχές της Ουκρανίας, με επίκεντρο στις περιοχές γύρω από το Χάρκοβο στα βορειοανατολικά, όπου ο ρωσικός στρατός επιχειρεί με κάθε κόστος να αυξήσει τον έλεγχό του, παρά, σύμφωνα με το Κίεβο, τις ρωσικές οπισθοδρομήσεις στο πεδίο. Ισχυρές εκρήξεις ήχησαν κατά τη διάρκεια της χθεσινής νύχτας από Παρασκευή προς Σάββατο στην πόλη, τη δεύτερη μεγαλύτερη της χώρας, που σφυροκοπείται επί εβδομάδες από το ρωσικό πυροβολικό. Την Παρασκευή, τουλάχιστον ένας άνθρωπος σκοτώθηκε και πολλοί τραυματίστηκαν από τους ρωσικούς βομβαρισμούς, σύμφωνα με την περιφερειακή στρατιωτική διοίκηση του Χάρκοβο. Νωρίτερα σήμερα, η Ρωσία ανακοίνωσε ότι μονάδες του πυροβολικού της έπληξαν 389 στόχους στην Ουκρανία κατά τη διάρκεια της νύχτας. Μεταξύ αυτών, 35 σημεία ελέγχου, 15 αποθήκες όπλων και πυρομαχικών, αλλά και πολλές περιοχές συγκέντρωσης ουκρανικών στρατιωτικών δυνάμεων και του οπλισμού τους. Το ρωσικό υπουργείο Άμυνας ανακοίνωσε ότι ρωσικοί πύραυλοι έπληξαν τέσσερις αποθήκες πυρομαχικών και καυσίμων. Έκκληση Ζελένσκι και νέο πακέτο βοήθειας από ΗΠΑ Ο Βολοντίμιρ Ζελένσκι αναγνώρισε ότι η κατάσταση στη βορειοανατολική περιοχή είναι «δύσκολη», όπου οι ρωσικές δυνάμεις εστιάζουν εκ νέου την επιθετική τους εκστρατεία. Ωστόσο, ο Ουκρανός πρόεδρος τόνισε ότι «ο στρατός μας επιτυγχάνει τακτικές επιτυχίες», παρά τις αντίθετες εκτιμήσεις του Ρώσου υπουργού Εξωτερικών Σεργκέι Λαβρόφ. «Η ειδική στρατιωτική επιχείρηση που ξεκίνησε στις 24 Φεβρουαρίου συνεχίζεται βάσει σχεδίου», δήλωσε ο Λαβρόφ σε συνέντευξη που παραχώρησε στο κινεζικό πρακτορείο Xinhua, που δημοσιεύθηκε σήμερα, προσθέτοντας ότι όλοι οι στόχοι της Μόσχας «θα επιτευχθούν παρά την παρεμπόδιση των αντιπάλων μας». Ο επικεφαλής της ρωσικής διπλωματίας κατηγόρησε τη Δύση - και το ΝΑΤΟ ειδικότερα - ότι στέκεται εμπόδιο στην επίτευξη πολιτικής συμφωνίας για τον τερματισμό του πολέμου στην Ουκρανία, ζητώντας από τους δυτικούς συμμάχους του Κιέβου να σταματήσουν τις παραδόσεις όπλων στην Ουκρανία.  Ο Τζο Μπάιντεν ζήτησε την περασμένη Πέμπτη από το Κογκρέσο να αποδεσμεύσει άλλα 33 δισεκατομμύρια δολάρια για την Ουκρανία, τα 20 δισεκ. των οποίων θα αφορούν στρατιωτική βοήθεια, 8,5 δισεκ. θα δοθούν ως άμεση οικονομική βοήθεια στην ουκρανική κυβέρνηση και τα υπόλοιπα 3 δισεκ. ως ανθρωπιστική και επισιτιστική βοήθεια. Αποτελέσματα αυτής της στρατιωτικής βοήθειας αρχίζουν να φαίνονται στο πολεμικό πεδίο. Ουκρανικές δυνάμεις ανακατέλαβαν την Ρούσκα Λοζόβα, ένα χωριό βόρεια του Χάρκοβο. Το χωριό απελευθερώθηκε μετά από έντονες μάχες και περισσότεροι από 600 κάτοικοι απομακρύνθηκαν, σύμφωνα με το ουκρανικό υπουργείο Άμυνας. ""Σαν κόλαση"" «Ζήσαμε δύο νύχτες τρομακτικές, σαν κόλαση... Την προτελευταία νύχτα νομίζαμε ότι ο ουρανός είχε πάρει φωτιά, όλο το χωριό καιγόταν», είπε στο Γαλλικό Πρακτορείο η 23χρονη Σβετλάνα Περεπίλιτσα. «Μέναμε στα υπόγεια χωρίς φαγητό για δύο μήνες, τρώγαμε ό,τι είχαμε», είπε ο 40χρονος Σβιατόσλαβ, με τα μάτια του κόκκινα από την κούραση. Στην περιοχή του Ντονμπάς, την οποία το Κρεμλίνο έχει θέσει ως στόχο να ανακαταλάβει πλήρως, «οι κατακτητές κάνουν τα πάντα για να εξολοθρέψουν κάθε μορφή ζωής», υποστήριξε ο Ζελένσκι, λέγοντας ότι «οι συνεχείς βομβαρδισμοί σε υποδομές και κατοικημένες περιοχές δείχνουν ότι η Ρωσία θέλει να καταστήσει αυτή την περιοχή ακατοίκητη». Στην περιοχή του Ντονέτσκ και Λουγκάνσκ, 14 επιθέσεις που εξαπέλυσαν οι ρωσικές δυνάμεις αποκρούστηκαν τις τελευταίες 24 ώρες, ανακοίνωσε σήμερα Σάββατο το γενικό επιτελείο των ουκρανικών δυνάμεων. Και για την Ουάσιγκτον, η ρωσική επιχείρηση στο Ντονμπάς, που προχωρά «αργά και άνισα» λόγω της αντίστασης που προβάλλει ο ουκρανικός στρατός, έχει καθυστερήσει, με βάση το χρονοδιάγραμμα που προβλεπόταν αρχικά, υποστήριξε σήμερα ένας υψηλόβαθμος αξιωματούχος του Πενταγώνου. «Πιστεύουμε ότι έχουν καθυστερήσει (οι Ρώσοι) όσον αφορά αυτό που ήλπιζαν να πετύχουν στο Ντονμπάς», είπε στους δημοσιογράφους ο αξιωματούχος αυτός, που ζήτησε να μην κατονομαστεί. «Έχουν καθυστερήσει αρκετές ημέρες», διευκρίνισε. «Απέχουν ακόμη πολύ από το να ενώσουν» τις δυνάμεις που μπήκαν στο ουκρανικό έδαφος από την περιοχή του Χαρκόβου, στα βόρεια του Ντονμπάς, με εκείνες που ήρθαν από τα νότια. Αυτός ήταν ένας στόχος του ρωσικού στρατού ώστε να αποκόψουν τις ουκρανικές δυνάμεις που έχουν αναπτυχθεί στη γραμμή του μετώπου, γύρω από τις αυτονομιστικές περιοχές του Ντονέτσκ και του Λουχάνσκ. «Δεν προωθούνται πολύ γρήγορα. Μερικά χιλιόμετρα την ημέρα, είναι το μέγιστο που μπορούν να κάνουν, επειδή απωθούνται» από τον ουκρανικό στρατό, υπογράμμισε. Αλλά «πιστεύουμε ότι συνεχίζουν να δημιουργούν τις προϋποθέσεις για μια διαρκή, μεγαλύτερη και μακρύτερη επίθεση», πρόσθεσε. Για να δείξουν ξεκάθαρα την αποφασιστικότητά τους, οι ρωσικές δυνάμεις την Παρασκευή βομβάρδισαν το Κίεβο κατά τη διάρκεια της επίσκεψης του Αντόνιο Γκουτέρες στην ουκρανική πρωτεύουσα, την πρώτη επίσκεψη του γενικού γραμματέα του ΟΗΕ μετά την έναρξη της ρωσικής εισβολής. Αυτός ο βομβαρδισμός άφησε δέκα τραυματίες και τουλάχιστον έναν νεκρό, μια Ουκρανή παραγωγό του Radio Liberty. «Η Βίρα Γίριτς έχασε τη ζωή της από το πλήγμα ρωσικού πυραύλου στην πολυκατοικία στην οποία κατοικούσε», ανακοίνωσε στην ιστοσελίδα του το Radio Liberty, που χρηματοδοτείται από τις Ηνωμένες Πολιτείες. Το πτώμα της ουκρανής παραγωγού βρέθηκε σήμερα κάτω από τα συντρίμμια, διευκρινίσθηκε από την ίδια πηγή. Πράξεις βαρβαρότητας και ταπείνωσης καταγγέλλει το Κίεβο Το Κίεβο χαρακτήρισε τους ρωσικούς βομβαρδισμούς στο Κίεβο μια «αποτρόπαια πράξη βαρβαρότητας», μεσούσης της επίσκεψης του Γκουτέρες. Γερμανία και Γαλλία καταδίκασαν έντονα αυτούς τους βομβαρδισμούς, με το Βερολίνο να τονίζει ότι αυτά τα πλήγματα έδειξαν για ακόμη μια φορά «ότι ο Βλαντίμιρ Πούτιν και το καθεστώς του δεν σέβονται το διεθνές δίκαιο». Ο Ζελένσκι, εξέφρασε τη λύπη του σε ομιλία του το βράδυ της Παρασκευής, «που μια τέτοια βάναυση και εσκεμμένη ταπείνωση των Ηνωμένων Εθνών έμεινε αναπάντητη». Η Ουάσινγκτον από την πλευρά της κατηγόρησε τον Πούτιν για «εξαχρείωση» και «σκληρότητα» για τον τρόπο που επιχειρούν οι ρωσικές δυνάμεις στην Ουκρανία. Ο Γενικός Γραμματέας του ΟΗΕ ταξίδεψε την Πέμπτη στην Μπούτσα και σε άλλες τοποθεσίες κοντά στο Κίεβο, όπου η Ουκρανία κατηγορεί τις ρωσικές δυνάμεις για διάπραξη εγκλημάτων πολέμου και προέτρεψε τη Μόσχα να «συνεργαστεί» με την έρευνα του ΔΠΔ για πιθανά εγκλήματα πολέμου. Παράλληλα η γενική εισαγγελία της Ουκρανίας ανακοίνωσε ότι ξεκίνησε προκαταρκτική έρευνα σε βάρος δέκα Ρώσων στρατιωτών που θεωρούνται ύποπτοι για τη διάπραξη εγκλημάτων πολέμου στην Μπούτσα. Ο γενικός εισαγγελέας ανέφερε μέσω του Twitter ότι στο στόχαστρο της έρευνας μπαίνουν δέκα στρατιώτες της 64ης μηχανοκίνητης ταξιαρχίας, που ανήκει στην 35η στρατιά, «για βάναυση συμπεριφορά απέναντι στους αμάχους και άλλες παραβιάσεις του δικαίου του πολέμου». Με βάση την έρευνα αυτή, οι Ρώσοι στρατιώτες, κατά τη διάρκεια της κατοχής της Μπούτσας, τον Μάρτιο, «κράτησαν ομήρους πολίτες που δεν μετείχαν στις εχθροπραξίες και δεν ήταν ένοπλοι. Οι κατακτητές δεν τους έδωσαν ούτε τροφή, ούτε νερό». Είναι η πρώτη φορά που ξεκινά έρευνα για εγκλήματα πολέμου στην Μπούτσα αφότου εντοπίστηκαν τα πτώματα 20 ανθρώπων, που φορούσαν πολιτικά, σε έναν δρόμο της πόλης αυτής, στις 2 Απριλίου, ένα γεγονός που προκάλεσε κατακραυγή σε όλον τον κόσμο. Οι Ουκρανοί κατηγορούν τους Ρώσους για εγκλήματα πολέμου όμως η Μόσχα αρνείται οποιαδήποτε ευθύνη και υποστηρίζει ότι η σφαγή στην Μπούτσα ήταν «σκηνοθετημένη» από το Κίεβο. «Περισσότερες από 8.000 υποθέσεις» φερόμενων εγκλημάτων πολέμου έχουν εντοπιστεί συνολικά στην Ουκρανία, σύμφωνα με την ουκρανική εισαγγελία. Σε αυτό το πλαίσιο η Βρετανίδα υπουργός Εξωτερικών Λιζ Τρας δήλωσε την Παρασκευή ότι ερευνητές θα σταλούν από το Ηνωμένο Βασίλειο για να βοηθήσουν τους Ουκρανούς συναδέλφους τους στις έρευνες. Στη Μαριούπολη, είχε προγραμματιστεί για χθες Παρασκευή μια νέα επιχείρηση απομάκρυνσης αμάχων. Η συντονίστρια του ΟΗΕ στην Ουκρανία, η Οσνάτ Λουμπράνι δήλωσε την Πέμπτη ότι θα μεταβεί στο νότιο τμήμα της Ουκρανίας για να προετοιμαστεί για αυτή τη νέα προσπάθεια απομάκρυνσης αμάχων. Πολλές εκατοντάδες Ουκρανοί στρατιώτες και άμαχοι παραμένουν περιχαρακωμένοι σε υπόγειες στοές στις τεράστιες εγκαταστάσεις της χαλυβουργίας Αζοφστάλ. Δημοσιογράφοι του Γαλλικού Πρακτορείου άκουγαν σφοδρούς βομβαρδισμούς στο Αζοφστάλ από ο πρωί της Παρασκευής μέχρι τα μεσάνυχτα. Καπνός υψώνονταν στον ουρανό της βιομηχανικής ζώνης. Στο διπλωματικό μέτωπο, ενώ ο Ρώσος πρόεδρος προσκλήθηκε όπως ο Ουκρανός ομόλογός του στη σύνοδο κορυφής της G20 που είναι προγραμματισμένη για τον Νοέμβριο στην Ινδονησία, οι ΗΠΑ δήλωσαν ότι αρνούνται να αντιμετωπίσουν τον Πούτιν «σαν να μην έχει συμβεί τίποτα». Νωρίτερα σήμερα, ο Βλαντίμιρ Γερμάκοφ επικεφαλής της διεύθυνσης του ρωσικού υπουργείου των Εξωτερικών που είναι αρμόδια για τη μη διάδοση των πυρηνικών όπλων και τη διενέργεια των σχετικών ελέγχων, δήλωσε στο πρακτορείο ειδήσεων TASS πως ο διάλογος μεταξύ Μόσχας και Ουάσινγκτον για τη στρατηγική σταθερότητα έχει επίσημα «παγώσει», συμπληρώνοντας ότι αυτές οι επαφές μπορούν να ενεργοποιηθούν και πάλι, μόλις η Ρωσία θεωρήσει ως ολοκληρωμένη «την ειδική στρατιωτική επιχείρηση» της, στην Ουκρανία. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
118	"Ουκρανία: Εφιαλτικά σενάρια - Ο Πούτιν μπορεί να κηρύξει ""ολοκληρωτικό πόλεμο"" στο Κίεβο την 9η Μαΐου "	"Σε μία προσπάθεια να ""σώσει"" τις αποτυχίες του ρωσικού στρατού κατά τη διάρκεια της εισβολής Ρώσοι και δυτικοί αξιωματούχοι εκφράζουν ανησυχία πως ο Ρώσος πρόεδρος μπορεί να κηρύξει ""ολοκληρωτικό πόλεμο"" στις 9 Μαΐου. "	                        ΚΟΣΜΟΣ	Πόλεμος στην Ουκρανία	https://www.news247.gr/img/8297/9614460/123000/w660/660/ukraine.jpg	2022-04-30 12:09	"Με το ρωσικό σφυροκόπημα να μαίνεται για περισσότερο από δύο μήνες και τις ρωσικές δυνάμεις να χτυπούν εκατοντάδες στόχους κατά τη διάρκεια της νύχτας, τα σενάρια για τη συνέχιση του πολέμου στην Ουκρανία είναι περισσότερο εφιαλτικά. Συγκεκριμένα, σύμφωνα με Ρώσους και δυτικούς αξιωματούχους, ο Βλαντίμιρ Πούτιν δεν αποκλείεται να εγκαταλείψει τον όρο ""ειδική επιχείρηση"" που χρησιμοποιεί αναφερόμενος στη στρατιωτική εισβολή και να κηρύξει ολοκληρωτικό πόλεμο στην Ουκρανία, σε μια προσπάθεια να σώσει την ""αγανάκτηση"" του στρατού του για τις αποτυχίες κατά τη διάρκεια της εισβολής. Δεν είναι μάλιστα απίθανο, όπως αναφέρει σε άρθρο του ο Independent, αυτό να συμβεί την Ημέρα της Νίκης της Ρωσίας στις 9 Μαΐου. Μέχρι στιγμής πάντως οι ρωσικές δυνάμεις έχουν σημειώσει ελάχιστα κέρδη κατά τη διάρκεια της ανανεωμένης επίθεσής τους στο Ντονμπάς, ενώ παράλληλα έχουν υποστεί ""κολοσσιαίες"" απώλειες κατά τη διάρκεια των μαχών. Σύμφωνα μάλιστα με το υπουργείο Άμυνας του Ηνωμένου Βασιλείου, η Ρωσία αναγκάστηκε να συγχωνεύσει και να αναδιατάξει μονάδες από αποτυχημένες προόδους στα βορειοανατολικά της Ουκρανίας. ""Η Ρωσία ελπίζει να διορθώσει ζητήματα που είχαν περιορίσει προηγουμένως την εισβολή της με τη γεωγραφική συγκέντρωση της μαχητικής ισχύος, τη συντόμευση των γραμμών ανεφοδιασμού και την απλοποίηση της διοίκησης και του ελέγχου. Η Ρωσία εξακολουθεί να αντιμετωπίζει σημαντικές προκλήσεις. Αναγκάστηκε να συγχωνεύσει και να επανατοποθετήσει εξαντλημένες και ανόμοιες μονάδες από τις αποτυχημένες προόδους στη βορειοανατολική Ουκρανία. Πολλές από αυτές τις μονάδες είναι πιθανό να υποφέρουν από εξασθενημένο ηθικό. Παραμένουν οι ελλείψεις στον τακτικό συντονισμό της Ρωσίας. Η έλλειψη δεξιοτήτων σε επίπεδο μονάδας και η ασυνεπής αεροπορική υποστήριξη άφησαν τη Ρωσία ανίκανη να αξιοποιήσει πλήρως τη μάζα μάχης της, παρά τις τοπικές βελτιώσεις"", αναφέρει χαρακτηριστικά το υπουργείο Άμυνας του Ηνωμένου Βασιλείου. Την ίδια στιγμή, χωριά κοντά στα σύνορα στη βορειοανατολική πλευρά της Ουκρανίας έχουν μπει στο στόχαστρο των ρωσικών δυνάμεων, οι οποίες συνεχίζουν να επελαύνουν στα ουκρανικά εδάφη για περισσότερο από δύο μήνες προκαλώντας όλεθρο. Η Ουκρανία αναφέρει σύμφωνα με το CNN, ότι οι δυνάμεις της συνεχίζουν να αντιστέκονται στις ρωσικές επιθέσεις σε πολλά μέτωπα παρά τα στοιχεία ότι νέες ρωσικές μονάδες διασχίζουν τα σύνορα και το ρωσικό πυροβολικό έχει στοχεύσει χωριά στα βορειανατολικά της χώρας, εκεί που για αρκετές εβδομάδες δεν σημειώνονται εντάσεις. Σύμφωνα με το τελευταίο δελτίο του Γενικού Επιτελείου των Ενόπλων Δυνάμεων της Ουκρανίας, Ρώσοι συνέχισαν να ενισχύουν την παρουσία τους στην πόλη Ίζιουμ στην ανατολική Ουκρανία, φέρνοντας μονάδες που συνήθως εδρεύουν στην Άπω Ανατολή της Ρωσίας. Το Γενικό Επιτελείο ανέφερε επίσης ότι υπήρξαν σφοδρές μάχες γύρω από την Ρουμπίζνε και την Ποπάσνα, δύο πόλεις που οι Ρώσοι προσπαθούσαν να καταλάβουν εδώ και αρκετές εβδομάδες. Τα μέτωπα του πολέμου πολλά, καθώς νωρίτερα τμήματα ενός πετρελαϊκού τερματικού σταθμού καταστράφηκαν στην περιφέρεια Μπριάνσκ, μετά από βομβαρδισμό, σύμφωνα με ρωσικά ΜΜΕ. Η ρωσική αντιαεροπορική άμυνα απέτρεψε σήμερα την πτήση ενός ουκρανικού αεροσκάφους στον εναέριο χώρο της περιφέρειας Μπριάνσκ, όπως ανέφεραν ρωσικά ΜΜΕ επικαλούμενα τον κυβερνήτη της ίδιας περιφέρειας, προσθέτοντας ότι ο βομβαρδισμός έπληξε τμήματα ενός πετρελαϊκού τερματικού σταθμού και της περιοχής που βρίσκεται γύρω από αυτόν. ""Δεν υπάρχουν θύματα"", μετέδωσε το ρωσικό πρακτορείο ειδήσεων RIA επικαλούμενο τον κυβερνήτη Αλεξάντερ Μπογκομάζ. Ο κυβερνήτης πρόσθεσε ότι ένα κτίριο διαχείρισης καυσίμων στον τερματικό σταθμό καταστράφηκε. Οι Ρώσοι ""χτύπησαν"" 389 στόχους Η Ρωσία ανακοίνωσε σήμερα ότι οι μονάδες του πυροβολικού της έπληξαν 389 στόχους στην Ουκρανία κατά τη διάρκεια της νύχτας. Μεταξύ αυτών, 35 σημεία ελέγχου, 15 αποθήκες όπλων και πυρομαχικών, αλλά και αρκετές περιοχές συγκέντρωσης ουκρανικών στρατιωτικών δυνάμεων και του οπλισμού τους. Το ρωσικό υπουργείο Άμυνας ανακοίνωσε ότι ρωσικοί πύραυλοι έπληξαν τέσσερις αποθήκες πυρομαχικών και καυσίμων. Το Reuters δεν στάθηκε δυνατόν να επιβεβαιώσει άμεσα την αναφορά αυτή. Αποστολή Ρώσων ειδικών στον σταθμό παραγωγής πυρηνικής ενέργειας της Ζαπορίζια Οι ρωσικές αρχές προχώρησαν στην αποστολή ειδικών, στο σταθμό παραγωγής πυρηνικής ενέργειας της Ζαπορίζια που βρίσκεται στα ανατολικά της Ουκρανίας, όπως ανέφερε η Διεθνής Υπηρεσία Ατομικής Ενέργειας (IAEA). Ουκρανοί αξιωματούχοι ενημέρωσαν την ΙΑΕΑ σχετικά με τον αναφερόμενο πυρηνικό σταθμό που τελεί υπό ρωσικό έλεγχο, αλλά λειτουργεί ακόμη με προσωπικό από την Ουκρανία, όπως ανέφερε σε μία ανακοίνωσή του ο γενικός διευθυντής της ΙΑΕΑ, Ραφαέλ Μαριάνο Γκρόσι. Το ουκρανικό προσωπικό εργάζεται “κάτω από απίστευτη πίεση,” ανέφερε η ανακοίνωση που επικαλέστηκε Ουκρανούς αξιωματούχους. Η Ουκρανία ανέφερε ότι οκτώ εκπρόσωποι της Rosenergoatom που είναι θυγατρική της ρωσικής κρατικής εταιρίας πυρηνικής ενέργειας Rosatom, έχουν αποσταλεί στον αναφερόμενο πυρηνικό σταθμό. Οι ρωσικές δυνάμεις κατέλαβαν τον πυρηνικό σταθμό στις 4 Μαρτίου και ο Γκρόσι έχει επανειλημμένα εκφράσει την ανησυχία του, σχετικά με την ασφάλεια των πυρηνικών σταθμών στην Ουκρανία, κατά τη διάρκεια των πολεμικών συγκρούσεων. Οι ρωσικές δυνάμεις είχαν προηγούμενα καταλάβει τις πυρηνικές εγκαταστάσεις στο Τσερνόμπιλ, αλλά αποχώρησαν στα τέλη Μαρτίου. Μετά την αποχώρησή τους, υπήρξαν αναφορές ότι Ρώσοι στρατιώτες είναι ενδεχόμενο να προσβλήθηκαν από ραδιενέργεια στην περιοχή. Η επικοινωνία με τον πυρηνικό σταθμό στο Τσερνόμπιλ είχε διακοπεί για περίπου δύο μήνες. Στο μεταξύ, τεχνικοί αναβάθμισαν συστήματα επιτήρησης και σταδιακά αποκατέστησαν την εξ αποστάσεως μετάδοση δεδομένων, για την κατάσταση στον πυρηνικό σταθμό. Η Ουκρανία διαθέτει κατά την τρέχουσα περίοδο τέσσερις σταθμούς παραγωγής πυρηνικής ενέργειας, ενώ λειτουργούν 15 μονάδες. Ανησυχία για το ενδεχόμενο κλοπής “αρκετών εκατοντάδων χιλιάδων τόνων” σιτηρών Οι ρωσικές δυνάμεις προέβησαν στην κλοπή “αρκετών εκατοντάδων χιλιάδων τόνων” σιτηρών στις περιοχές της Ουκρανίας που έχουν καταλάβει, όπως δήλωσε σήμερα ο αναπληρωτής υπουργός Γεωργίας της Ουκρανίας. Μιλώντας στην κρατική ουκρανική τηλεόραση, ο Τάρας Βισότσκι εξέφρασε την ανησυχία του, αναφέροντας ότι οι 1,5 εκατομμύρια τόνοι σιτηρών που είχαν αποθηκευτεί σε κατεχόμενες περιοχές, μπορεί να έχουν κλαπεί από τις ρωσικές δυνάμεις. Το υπουργείο Εξωτερικών της Ουκρανίας κατηγόρησε τη Ρωσία την Πέμπτη, για την κλοπή σιτηρών στις περιοχές που έχει καταλάβει, μία ενέργεια που κατά την άποψη του Κιέβου, κλιμακώνει την απειλή κατά της παγκόσμιας διατροφικής ασφάλειας. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
119	Ουκρανία: Ανελέητοι βομβαρδισμοί ανατολικά και νότια- Επιχείρηση διάσωσης από το Αζοφστάλ	Στην ανατολική και νότια Ουκρανία έχουν στραφεί οι ρωσικές δυνάμεις, με βομβαρδισμούς και πυραυλικές επιθέσεις. Δραματική παραμένει η κατάσταση στο Αζοφστάλ, με το Κίεβο να προαναγγέλλει επιχείρηση διάσωσης.	                        ΚΟΣΜΟΣ	Βομβαρδισμοί κοντά στο Κίεβο	https://www.news247.gr/img/6346/9613889/390000/w660/660/oukrania.jpg	2022-04-29 18:21	"Συνεχίζονται ακατάπαυστα οι βομβαρδισμοί και οι πυραυλικές επιθέσεις στο ανατολικό και νότιο τμήμα της Ουκρανίας, εκεί που έχουν στραφεί πλέον οι ρωσικές δυνάμεις. Η Ρωσία φαίνεται να κλιμακώνει τα πλήγματά της στη νότια Ουκρανία, καθώς η Οδησσός και το Μικολάιφ βομβαρδίστηκαν την Πέμπτη, όπως ανακοίνωσαν οι ουκρανικές τοπικές στρατιωτικές αρχές. Η κατάσταση στο εργοστάσιο Αζοφστάλ της Μαριούπολης παραμένει δραματική, με το Κίεβο να προαναγγέλλει επιχείρηση διάσωσης των μαχητών και των αμάχων που εξακολουθούν να βρίσκονται εγκλωβισμένοι, καθώς οι ρωσικές δυνάμεις, όπως έχει καταγγελθεί, δεν τους επιτρέπουν να απομακρυνθούν. Πυραυλική επίθεση στο Κίεβο Πυραυλική επίθεση δέχθηκε το Κίεβο την Πέμπτη, με το ρωσικό υπουργείο Άμυνας να ανακοινώνει σήμερα ότι δυνάμεις του έπληξαν με πυραύλους και κατέστρεψαν τις εγκαταστάσεις εταιρείας κατασκευής διαστημικών πυραυλικών συστημάτων στην ουκρανική πρωτεύουσα. Η εν λόγω επίθεση έγινε ενώ βρισκόταν εκεί ο ΓΓ του ΟΗΕ, Αντόνιο Γκουτέρες, με την ομοσπονδιακή κυβέρνηση της Γερμανίας να την καταδικάζει ""με τον πλέον κατηγορηματικό τρόπο"". ""Η συμπεριφορά της ρωσικής πλευράς είναι περιφρονητική προς τον άνθρωπο. Είναι προφανές και μπροστά στα μάτια της διεθνούς κοινότητας ότι ο Πούτιν και το καθεστώς του δεν έχουν κανενός είδους σεβασμό για το διεθνές δίκαιο"", δήλωσε ο αναπληρωτής κυβερνητικός εκπρόσωπος Βόλφγκανγκ Μπούχνερ. ""Σοκαρίστηκα όταν με ενημέρωσαν ότι δύο πύραυλοι χτύπησαν την πόλη όπου βρισκόμουν. Αυτός ο πόλεμος πρέπει να σταματήσει. Πρέπει να βρούμε λύση για να σταματήσει ο πόλεμος"", είπε ο Αντόνιο Γκουτέρες. Επιχείρηση διάσωσης από το Αζοφστάλ προανήγγειλε το Κίεβο Με την ελπίδα να απομακρύνει μαχητές και αμάχους που βρίσκονται στις εγκαταστάσεις του εργοστασίου, η Ουκρανία προανήγγειλε επιχείρηση διάσωσης από το Αζοφστάλ. ""Σήμερα προγραμματίζεται επιχείρηση για να απομακρύνουμε τους αμάχους από το εργοστάσιο"", αναφέρει σε ανακοίνωσή του το γραφείο του Βολοντίμιρ Ζελένσκι, χωρίς να δώσει λεπτομέρειες. Μετά τη συνάντησή του με τον Βολοντίμιρ Ζελένσκι, ο Αντόνιο Γκουτέρες δήλωσε ότι διεξάγονται εντατικές συνομιλίες για να καταστεί δυνατή η εκκένωση της χαλυβουργίας, την οποία σφυροκοπούν οι ρωσικές δυνάμεις που έχουν καταλάβει την Μαριούπολη. Η Ρωσία απορρίπτει τη διεξαγωγή διαπραγματεύσεων για την Αζοφστάλ Η Μόσχα απέρριψε τις εκκλήσεις να διεξαχθούν διαπραγματεύσεις για το άνοιγμα ανθρωπιστικού διαδρόμου ώστε να απομακρυνθούν μαχητές και άμαχοι που βρίσκονται παγιδευμένοι στη χαλυβουργία Αζοφστάλ. «Ο πρόεδρος (σ.σ. της Ρωσίας Βλαντίμιρ Πούτιν) το είπε καθαρά: οι άμαχοι μπορούν να φύγουν, μπορούν να κινηθούν προς όποια κατεύθυνση επιθυμούν· όμως οι στρατιωτικοί πρέπει να βγουν έξω και να καταθέσουν τα όπλα», δήλωσε ο εκπρόσωπος της ρωσικής προεδρίας, ο Ντμίτρι Πεσκόφ, σύμφωνα με το ρωσικό κρατικό πρακτορείο ειδήσεων TASS. Η Ρωσία εγγυάται τις ζωές τους και ότι θα τους προσφερθεί ιατρική περίθαλψη εάν χρειάζονται, αλλά τίποτα περισσότερο, πρόσθεσε. Η Ρωσία δεν προτίθεται να τους επιτρέψει ασφαλή διέλευση και ο κ. Πεσκόφ επέμεινε στο ότι δεν τίθεται θέμα διαπραγματεύσεων για αυτό. ""Εκατοντάδες χιλιάδες κάτοικοι στη Μαριούπολη διατρέχουν θανάσιμο κίνδυνο"" Σύμφωνα με το δημοτικό συμβούλιο της Μαριούπολης, περίπου 100.000 κάτοικοι σε όλη την πόλη διατρέχουν ""θανάσιμο κίνδυνο"", τόσο λόγω των ρωσικών βομβαρδισμών, όσο και των ανθυγιεινών συνθηκών. Το δημοτικό συμβούλιο περιγράφει επίσης ως ""καταστροφική"" την έλλειψη πόσιμου νερού και τροφίμων που αντιμετωπίζει η πόλη. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
120	"Ρωσίδα δημοσιογράφος στέλνει απειλητικό μήνυμα: Γ' Παγκόσμιος, πυρηνικά και ""όλοι θα πεθάνουμε κάποτε..."""	"Νέα ανατριχιαστική απειλή από τη Μόσχα μέσω δημοσιογράφου - ""συνεργάτη"" του Πούτιν, η οποία θεωρεί πιο πιθανό ένα πυρηνικό χτύπημα απ' ότι να δεχτεί η Ρωσία την ήττα στην Ουκρανία."	                        ΚΟΣΜΟΣ	Η Μαργκαρίτα Σιμονιάν	https://www.news247.gr/img/220/9612626/550000/w660/660/simonian.jpg	2022-04-29 07:56	"Ο Βλαντίμιρ Πούτιν θα εξαπολύσει έναν ολοκληρωτικό πυρηνικό πόλεμο στη Δύση αντί να αποδεχτεί την ήττα στην Ουκρανία, σύμφωνα με δημοσιογράφο και στενή συνεργάτιδα του Κρεμλίνου, στην τελευταία ανατριχιαστική απειλή από τη Μόσχα. Η δημοσιογράφος του RT Μαργκαρίτα Σιμονιάν, και εκ των βασικών προπαγανδιστικών ""όπλων"" του Κρεμλίνου, δήλωσε, όπως αναφέρει η Daily Mail, ότι είναι ""πιθανότερο το ξέσπασμα του Γ' Παγκοσμίου Πολέμου ή ένα πυρηνικό χτύπημα, από το να δεχθεί την ήττα η Ρωσία στην Ουκρανία"". Πιο συγκεκριμένα, η Σιμονιάν δήλωσε σε εκπομπή στο Rossiya 1: ""Θεωρώ τον Γ' Παγκόσμιο πιο ρεαλιστικό, γνωρίζοντας εμάς, γνωρίζοντας τον ηγέτη μας, τον Βλαντίμιρ Πούτιν. Η πιο απίθανη έκβαση, να τελειώσουν με πυρηνικό χτύπημα, μου φαίνεται πιο πιθανή από την εκδοχή της ήττας στην Ουκρανία. Από τη μία μεριά αυτό μου προκαλεί φρίκη, αλλά από την άλλη κατανοώ ότι η κατάσταση είναι αυτή που είναι... Όλοι θα πεθάνουμε κάποτε"", με τον άλλο δημοσιογράφο του πάνελ, επίσης λογιζόμενο ως συνεργάτη του Πούτιν, τον Βλαντίμιρ Σολοβιόφ να προσθέτει: ""Εμείς θα πάμε στον παράδεισο, ενώ αυτοί απλώς θα τα κακαρώσουν"". Ακολουθήστε το News247.gr στο Google News και μάθετε πρώτοι όλες τις ειδήσεις"	news247
121	Ουκρανία: Βομβαρδισμοί σε Οδησσό και Μικολάιφ - Η Ρωσία απέρριψε τις διαπραγματεύσεις για την Αζοφστάλ	Μαίνονται οι ρωσικοί βομβαρδισμοί σε Οδησσό και Μικολάιφ ενώ η Μόσχα απέρριψε τη διεξαγωγή διαπραγματεύσεων για το άνοιγμα ανθρωπιστικού διαδρόμου στην Αζοφστάλ. Δέκα τραυματίες στο Κίεβο κατά την επίσκεψη του Γκουτέρες.	                        ΚΟΣΜΟΣ	Κτίριο βομβαρδίστηκε στο Κίεβο μετά την επίσκεψη του Γκουτέρες	https://www.news247.gr/img/2950/9613079/538000/w660/660/ukraine.jpg	2022-04-29 07:45	Η Οδησσός και η Μικολάιφ βομβαρδίστηκαν από στρατεύματα της Ρωσίας, ανέφεραν χθες οι ουκρανικές τοπικές στρατιωτικές αρχές, καθώς η Μόσχα μοιάζει να κλιμακώνει τα πλήγματά της στη νότια Ουκρανία. Σύμφωνα με τη διοίκηση των δυνάμεων της νότιας Ουκρανίας, η Μικολάιφ «χτυπήθηκε ξανά από πολλούς εκτοξευτήρες πυραύλων Smerch» με αποτέλεσμα σπίτια, καταστήματα και αυτοκίνητα να υποστούν ζημιές. Η διοίκηση, που ενημέρωσε σχετικά μέσω Facebook, δεν έκανε λόγο για απώλειες. Εκρήξεις αναφέρθηκαν επίσης στην Οδησσό, όπου πάντως ο Σερχίι Μπρατσούκ, ο διοικητής των ουκρανικών δυνάμεων στην περιοχή, διαβεβαίωσε ότι η αντιαεροπορική άμυνα ελέγχει την κατάσταση, χωρίς να αναφερθεί σε ζημιές ή θύματα. Η Ρωσία απορρίπτει τη διεξαγωγή διαπραγματεύσεων για την Αζοφστάλ Η Μόσχα απέρριψε τις εκκλήσεις να διεξαχθούν διαπραγματεύσεις για το άνοιγμα ανθρωπιστικού διαδρόμου ώστε να απομακρυνθούν μαχητές και άμαχοι που βρίσκονται παγιδευμένοι στη χαλυβουργία Αζοφστάλ της Μαριούπολης. «Ο πρόεδρος (σ.σ. της Ρωσίας Βλαντίμιρ Πούτιν) το είπε καθαρά: οι άμαχοι μπορούν να φύγουν, μπορούν να κινηθούν προς όποια κατεύθυνση επιθυμούν· όμως οι στρατιωτικοί πρέπει να βγουν έξω και να καταθέσουν τα όπλα», δήλωσε ο εκπρόσωπος της ρωσικής προεδρίας, ο Ντμίτρι Πεσκόφ, σύμφωνα με το ρωσικό κρατικό πρακτορείο ειδήσεων TASS. Η Ρωσία εγγυάται τις ζωές τους και ότι θα τους προσφερθεί ιατρική περίθαλψη εάν χρειάζονται, αλλά τίποτα περισσότερο, πρόσθεσε. Η Ρωσία δεν προτίθεται να τους επιτρέψει ασφαλή διέλευση και ο κ. Πεσκόφ επέμεινε στο ότι δεν τίθεται θέμα διαπραγματεύσεων για αυτό. Δέκα τραυματίες στο Κίεβο κατά την επίσκεψη του Γκουτέρες Το Κίεβο έγινε χθες Πέμπτη στόχος ρωσικών βομβαρδισμών, στη διάρκεια της επίσκεψης του γενικού γραμματέα του ΟΗΕ Αντόνιο Γκουτέρες στην ουκρανική πρωτεύουσα. Τουλάχιστον δέκα άνθρωποι τραυματίστηκαν από τις επιθέσεις αυτές, σύμφωνα με τις ουκρανικές αρχές. Δημοσιογράφοι του Γαλλικού Πρακτορείου Ειδήσεων (AFP) ανέφεραν σημαντικές ζημιές σε ένα κτίριο που είχε τυλιχτεί στις φλόγες, ενώ επί τόπου είχαν σπεύσει σωστικά συνεργεία και αστυνομικοί. «Αυτό λέει πολλά για την αληθινή στάση της Ρωσίας απέναντι στους διεθνείς θεσμούς, για τις προσπάθειες των ρώσων ηγετών να ταπεινώσουν τον ΟΗΕ και όλα όσα πρεσβεύει», δήλωσε ο πρόεδρος της Ουκρανίας Βολοντίμιρ Ζελένσκι, ο οποίος έκανε λόγο για «πέντε πυραύλους» που έπληξαν την πρωτεύουσα «λίγο μετά το τέλος των συζητήσεων» με τον Αντόνιο Γκουτέρες. «Είμαστε ασφαλείς», ανέφερε ένας εκπρόσωπος του ΟΗΕ στους δημοσιογράφους και μιλώντας στο Γαλλικό Πρακτορείο μέσω WhatsApp συμπλήρωσε: «Είναι μια εμπόλεμη ζώνη, αλλά είναι σοκαριστικό που αυτό συνέβη κοντά στο σημείο όπου βρισκόμασταν». Σύμφωνα με τις ουκρανικές αρχές, πυρκαγιά ξέσπασε ύστερα από βομβαρδισμούς σε κτιριακό συγκρότημα 25 ορόφων, του οποίοι οι δύο πρώτοι όροφοι υπέστησαν μεγάλες καταστροφές. Δέκα άνθρωποι τραυματίστηκαν, ενώ τα σωστικά συνεργεία απεγκλώβισαν πέντε ενοίκους, ανέφεραν. Ο δήμαρχος του Κιέβου, Βιτάλι Κλίτσκο, επιβεβαίωσε σε ανάρτησή του στο Telegram δύο επιθέσεις στη συνοικία Σεφτσενκόβσκι της ουκρανικής πρωτεύουσας. Για «αποτρόπαια πράξη βαρβαρότητας» έκανε λόγο ο υπουργός Εξωτερικών της Ουκρανίας Ντμίτρο Κουλέμπα σε ανάρτησή του στο Twitter, στην οποία ανέφερε ότι οι επιθέσεις εξαπολύθηκαν με πυραύλους Κρουζ. «Με αυτή την αποτρόπαια πράξη βαρβαρότητας, η Ρωσία αποδεικνύει ακόμη μια φορά τη στάση της απέναντι στην Ουκρανία, την Ευρώπη και τον κόσμο», υπογράμμισε. Με δηκτικό τρόπο σχολίασε την επίθεση στο Κίεβο ο Μιχαΐλο Ποντολιάκ, σύμβουλος του ουκρανού προέδρου. Όπως έγραψε σε ανάρτησή του στο Twitter, ο γενικός γραμματέας του ΟΗΕ Αντόνιο Γκουτέρες «χθες καθόταν σε ένα μακρύ τραπέζι στο Κρεμλίνο και σήμερα (άκουγε) εκρήξεις πάνω από το κεφάλι του». Μετά τη συνάντηση που είχε με τον πρόεδρο της Ουκρανίας Βολοντίμιρ Ζελένσκι, ο γγ του ΟΗΕ διαβεβαίωσε ότι τα Ηνωμένα Έθνη κάνουν ό,τι μπορούν για να καταστεί δυνατή η εκκένωση του εργοστασίου χάλυβα στη Μαριούπολη, όπου έχουν βρει καταφύγιο στρατιώτες και άμαχοι. Ο Αντόνιο Γκουτέρες επανέλαβε ότι η ρωσική εισβολή συνιστά παραβίαση της εδαφικής ακεραιότητας της Ουκρανίας και της Χάρτας των Ηνωμένων Εθνών. Ο ρωσικός στρατός έπληξε 114 στόχους Το ρωσικό υπουργείο Άμυνας ανακοίνωσε χθες Πέμπτη ότι επλήγησαν τουλάχιστον 114 στρατιωτικοί στόχοι στην Ουκρανία. Η Πολεμική Αεροπορία της Ρωσίας «έπληξε 76 στρατιωτικούς στόχους», είπε ο εκπρόσωπος του ρωσικού υπουργείου Άμυνας Ιγκόρ Κονασένκοφ, σύμφωνα με τον οποίο ανάμεσα στους στόχους ήταν δύο αποθήκες πυρομαχικών, συγκεντρώσεις στρατευμάτων και οχηματοπομπές. Υπολόγισε ότι η ουκρανική πλευρά έχασε τουλάχιστον 320 στρατιώτες. Ρωσικές δυνάμεις εκτόξευσαν πυραύλους εναντίον άλλων 38 στρατιωτικών στόχων, πρόσθεσε, διευκρινίζοντας πως καταστράφηκαν έξι αποθήκες πυρομαχικών και καταρρίφθηκαν αρκετοί ουκρανικοί πύραυλοι Tochka-U. Οι πληροφορίες αυτές δεν μπορούν να επιβεβαιωθούν με ανεξάρτητο τρόπο. Aκολουθήστε το News247.gr στο Google News και μάθετε πρώτοι όλες τις ειδήσεις	news247
122	Ρωγμές στο Δυτικό Μέτωπο	Τα δύο μείζονα πλήγματα σε βάρος των χωρών που στηρίζουν την Ουκρανία στον πόλεμο με τη Ρωσία και οι καθόλου τυχαίες, συνεχόμενες προκλήσεις της Τουρκίας. 	                        ΓΝΩΜΕΣ	 Ο Ρετζέπ Ταγίπ Ερντογάν	https://www.news247.gr/img/807/9522614/768000/w660/660/recep_tayyip_erdogan.jpg	2022-04-29 06:31	Πέρα από τα χτυπήματα στο πεδίο της μάχης, η χθεσινή μέρα του πολέμου στην Ουκρανία σημαδεύτηκε και από δύο μείζονα πλήγματα σε βάρος των χωρών που την στηρίζουν ενάντια στον Ρώσο εισβολέα. Ο παροξυσμός του Πούτιν Το πρώτο πλήγμα ήταν η περίεργη απαίτηση του Πούτιν η Ρωσία να πληρώνεται σε ρούβλια για να πουλάει το φυσικό αέριο, αλλιώς θα διακόπτεται η παροχή του χωρίς καμία προειδοποίηση. Σε παλιότερο άρθρο, είχαμε την ευκαιρία να εξηγήσουμε ότι η πληρωμή σε ρούβλια, αντί για ευρώ ή δολάρια, δεν έχει καμία απολύτως οικονομική σημασία εφόσον οι ισοτιμίες με το ρούβλι παραμένουν σταθερές. Αλλά και αν μεταβάλλονται, το πιο πιθανό είναι το ρούβλι να κινείται υποτιμητικά πράγμα που θα έκανε την επιλογή του συμφέρουσα περισσότερο για την Δύση παρά για την Ρωσία. Τότε γιατί το κάνει ο Πούτιν, θα αναρωτηθεί κάποιος; Προφανώς για να έχει μια αφορμή να κόβει την παροχή του φυσικού αερίου σε όσους δεν συμμορφώνονται με τα καπρίτσια του, ή αν δέχονται να πληρώσουν σε ρούβλια να τους λοιδωρεί ότι υπέκυψαν στις απαιτήσεις του. Η πρώτη αντίδραση της Ευρωπαϊκής Ένωσης ήταν η έκπληξη γιατί νόμιζαν ότι η σαχλαμάρα αυτή είχε αποσυρθεί από το τραπέζι των απειλών, όταν όμως είδαν την στρόφιγγα να κλείνει για τρεις χώρες διακήρυξαν ότι δεν θα ενδώσουν στα παιγνίδια του Πούτιν και θα αντιμετωπίσουν το πρόβλημα με αμοιβαία συνδρομή μεταξύ κρατών. Δηλαδή, θα δανείζει φυσικό αέριο η Ελλάδα στην Βουλγαρία, η Ισπανία στην Ιταλία, κλπ έως ότου ο Πούτιν αναλογιστεί τις δικές του απώλειες και αποσύρει το παίγνιο γοήτρου. Στην πραγματικότητα όμως η Ευρωπαϊκή Ένωση και πολλές χώρες που υιοθετούν αδιάλλακτη στάση παρασύρονται από μια μπλόφα που καμμία στρατηγική αξία δεν έχει, αλλά γίνεται απλώς και μόνο για το γινάτι. Όπως δηλαδή κάνει και ο Πούτιν, αλλά με μία διαφορά. Όταν ο Πούτιν στερείται έσοδα από το κλείσιμο της στρόφιγγας, η ρωσική οικονομία υποφέρει όχι όμως και το σύστημα εξουσίας που έχει χτίσει αρκετά ενδιάμεσα τείχη απομόνωσης από τα αισθήματα και την οργή των Ρώσων πολιτών. Στην Δύση, η βύθιση της οικονομίας σε μια νέα παρατεταμένη ύφεση μπορεί να τινάξει το σύστημα αντιπροσωπευτικής διακυβέρνησης στον αέρα και να φέρει αλλαγές τόσο άγριες που μπροστά τους η Λεπέν θα έμοιαζε με δασκάλα επαρχιακής κωμόπολης. Κατά την άποψη μου, η Ευρωπαϊκή Ένωση πρέπει να βρει ένα τρόπο που δεν επιτρέπει στη Ρωσία να κλείνει την στρόφιγγα φυσικού αερίου όποτε γουστάρει απλώς και μόνο για να παίζει με τα νεύρα των δυτικών κυβερνήσεων. Πρώτο βήμα δεν είναι η διακοπή της προμήθειας, αλλά η καταγγελία για κατάφωρη παραβίαση των όρων που είχαν συμφωνηθεί. Εάν οι καταγγελίες των συμβάσεων στον Παγκόσμιο Οργανισμό Εμπορίου δεν φέρουν αποτέλεσμα, μπορεί να κηρύξει ακόμα σκληρότερο εμπορικό πόλεμο εναντίον της Ρωσίας, αλλά όχι εναντίον του εαυτού της. Στο κάτω-κάτω η απαίτηση να καταβάλλονται ρούβλια είναι σαν η Ρωσία να κάνει έκπτωση στις χώρες εισαγωγής, αφού αυτές μπορούν να βρουν τα ρωσικά νομίσματα σε χαμηλότερες ισοτιμίες. Μόνο αν οι ευρωπαϊκές χώρες έχουν διασφαλίσει την ενεργειακή τους επάρκεια χωρίς να εισάγουν κανένα καύσιμο από την Ρωσία, θα μπορέσουν τότε να γελοιοποιήσουν τις ανόητες τακτικές του Πούτιν και να πάρουν αποφάσεις απεξάρτησης που δεν θα χρειαστεί να αναθεωρήσουν σε λίγες εβδομάδες υπό την πίεση ελλείψεων και κερδοσκοπίας. Αν το κάνουν τώρα, απλώς θα πυροβολήσουν τα πόδια τους. Ούτε την Ουκρανία θα βοηθήσουν, ούτε τους πολίτες τους. Ο παροξυσμός της Τουρκίας Το δεύτερο πλήγμα που δέχτηκε χθες το Δυτικό Μέτωπο ήταν το μπαράζ εναέριων παραβιάσεων που εξαπέλυσε η Τουρκία εναντίον της Ελλάδας, σε πρωτοφανείς αριθμούς νησιών, χρονική έκταση και μιλιταριστική υστερία. Αν κάποιος ξεχνούσε να διαβάσει για τις επιθέσεις στην Ουκρανία, θα νόμιζε ότι ο πόλεμος γίνεται στο Αιγαίο ανάμεσα σε μια χώρα που θέλει να αλλάξει σύνορα και Συνθήκες, και μια χώρα που αμύνεται και διακηρύσσει ότι πρέπει να είναι απαραβίαστα. Το ερώτημα που διατυπώνουν καλοπροαίρετοι – πλην όμως αφελείς – παρατηρητές των εξελίξεων είναι γιατί το κάνει τώρα η Τουρκία, αφού θα έπρεπε και αυτή να εντείνει τις προσπάθειες της στο μέτωπο της Ουκρανίας, όπως τουλάχιστον απαιτεί η ιδιότητα της ως μέλος του ΝΑΤΟ. Μα το κάνει τώρα γιατί οι πιθανότητες να επωφεληθεί στα σχέδια της έχουν μεγιστοποιηθεί λόγω ακριβώς της ρωσικής εισβολής. Οι λόγοι είναι διαυγείς όπως εύκολα μπορεί κανείς να διαπιστώσει: (α) Οι άλλες χώρες του ΝΑΤΟ εστιάζουν την προσοχή τους στο μέτωπο της Ουκρανίας και λίγο χρόνο ή διάθεση έχουν να ασχοληθούν με τις τουρκικές παραβιάσεις. Με τον τρόπο αυτό, οι παραβιάσεις «συνηθίζονται» και με την πάροδο του χρόνου φαίνονται φυσιολογικές και αναπόσπαστο μέρος της εξωτερικής της πολιτικής. (β) Εάν γίνει τελικά αίτηση για ένταξη Σουηδίας και Φινλανδίας στο ΝΑΤΟ, δεν πρέπει να ρισκάρουν μια παρελκυστική τακτική από την Τουρκία σε περίπτωση που την κατέκριναν για την φιλοπόλεμη τακτική της έναντι της Ελλάδας. (γ) Οι παραβιάσεις σε βάρος της Ελλάδας συνδυάζονται με δήθεν ειρηνευτικές πρωτοβουλίες ανάμεσα στην Μόσχα και το Κίεβο, πράγμα που θολώνει τα νερά για τα πραγματικά κίνητρα της Τουρκίας στην περιοχή. Και όμως, πολλοί δυτικοί ηγέτες αντί να χλευάσουν τον ρόλο της «εν είδει περιστεράς», της αποδίδουν τιμές και ενδεχομένως παραμυθιάζονται από τις διακηρύξεις της. Τελικά, το ζήτημα είναι πόσο ακόμα η Ελλάδα θα κάνει πως δεν καταλαβαίνει τι ακριβώς γίνεται και θα αρχίσει να αντιμετωπίζει τις παραβιάσεις ως μια διαδικασία μέσω της οποίας η Τουρκία χτίζει μεθοδικά την στρατηγική της. Η χθεσινή έντονη διαμαρτυρία του ελληνικού Υπουργείου Εξωτερικών ήταν μια κίνηση με σωστή δοσολογία οργής και προειδοποίησης, τόσο που κατάφερε να μπλοκάρει την συμμετοχή της Τουρκίας στην συμμαχική άσκηση «Tiger Meet». Θα χρειαστούν όμως πολύ περισσότερες ανάλογες πρωτοβουλίες γιατί μέσα στο ΝΑΤΟ υπάρχει ένα ζωηρό φιλοτουρκικό λόμπυ. Η διαδικασία έγκρισης Σουηδίας και Φινλανδίας θα μπορούσε να καταγραφεί υπέρ των ελληνικών θέσεων, λέγοντας ότι η ένταξη τους σκοπεύει μόνο στην προστασία τους έναντι εξωτερικών απειλών και δεν θα δεχτούν καμία υπονόμευση αυτού του στόχου από πρακτικές που αποβλέπουν σε εσωτερικές αντιπαραθέσεις χωρών. Και να κάνουν σαφές ότι επιθέσεις εναντίον μελών της συμμαχίας είναι τελικά ίδια με τα όπλα στην φαρέτρα του Πούτιν, με τον οποίο άλλωστε η Τουρκία είχε χτίσει μακρά (και επικερδή) σχέση σε πολλά επίπεδα.	                    Νίκος Χριστοδουλάκης
123	"ΗΠΑ: Οι ""ανεύθυνες"" απειλές του Πούτιν για χρήση πυρηνικών δείχνουν την ""απελπισία"" της Ρωσίας"	"Την αποδέσμευση 33 δισεκ. δολαρίων για βοήθεια στην Ουκρανία ζήτησε από το Κογκρέσο ο Τζο Μπάιντεν, δηλώνοντας ότι οι ΗΠΑ δεν μπορούν να ""μείνουν στο περιθώριο"" του πολέμου. "	                        ΚΟΣΜΟΣ	Ο Τζο Μπάιντεν	https://www.news247.gr/img/2778/9612827/766000/w660/660/biden.jpg	2022-04-28 22:02	Οι απειλές του Βλαντίμιρ Πούτιν για προσφυγή στα πυρηνικά όπλα είναι «ανεύθυνες» και αποδεικνύουν την «απελπισία» που αισθάνεται η Ρωσία μετά την τροπή που έχει πάρει η επίθεσή της στην Ουκρανία, δήλωσε την Πέμπτη (28/04) ο πρόεδρος των ΗΠΑ Τζο Μπάιντεν. «Κανείς δεν θα πρέπει να κάνει κούφια σχόλια για χρήση πυρηνικών όπλων ή για την πιθανότητα προσφυγής σε αυτά, είναι ανεύθυνο», είπε ο Αμερικανός πρόεδρος. «Αυτό δείχνει το αίσθημα απελπισίας στη Ρωσία, μετά την αποτυχία της σε ό,τι αφορά τους αρχικούς στόχους της» στην Ουκρανία, υποστήριξε. Ο Μπάιντεν τόνισε ότι οι Ηνωμένες Πολιτείες δεν μπορούν να «μείνουν στο περιθώριο» του πολέμου στην Ουκρανία, παρά το κόστος της στρατιωτικής βοήθειας που παρέχουν στο Κίεβο, ανακοινώνοντας ότι ζητά από το Κογκρέσο να αποδεσμεύσει άλλα 33 δισεκ. δολάρια ως στρατιωτική και ανθρωπιστική βοήθεια για τη χώρα αυτή. Οι ΗΠΑ «δεν επιτίθενται» στη Ρωσία αλλά «βοηθούν την Ουκρανία να αμυνθεί απέναντι στη ρωσική επιθετικότητα», διαβεβαίωσε στο διάγγελμά του ο Αμερικανός πρόεδρος. Ήδη, όπως είπε, έχουν παραδώσει στους Ουκρανούς 10 αντιαρματικά όπλα για κάθε ρωσικό τεθωρακισμένο. Η Ουάσινγκτον, συνέχισε ο Μπάιντεν, δεν θα επιτρέψει στη Μόσχα να «εκφοβίζει» τις ευρωπαϊκές χώρες απειλώντας ότι θα τους στερήσει ενεργειακές πηγές, με αφορμή τη διακοπή των παραδόσεων φυσικού αερίου στην Πολωνία και στη Βουλγαρία. «Δεν θα επιτρέψουμε να χρησιμοποιούν τα αποθέματά τους σε πετρέλαιο ή αέριο για να αποφύγουν τις συνέπειες της επιθετικότητάς τους» στην Ουκρανία. «Συνεργαζόμαστε με άλλες χώρες, όπως με τη Νότια Κορέα, την Ιαπωνία ή το Κατάρ, για να βοηθήσουμε τους Ευρωπαίους συμμάχους μας που απειλούνται από αυτόν τον ρωσικό εκβιασμό», πρόσθεσε. Μπάιντεν: Ζητά από το Κογκρέσο 33 δισεκ. δολάρια για βοήθεια στην Ουκρανία Ο πρόεδρος των ΗΠΑ Τζο Μπάιντεν θα ζητήσει από το Κογκρέσο να αποδεσμεύσει άλλα 33 δισεκατομμύρια δολάρια για την Ουκρανία, τα 20 εκ των οποίων θα αφορούν στρατιωτική βοήθεια, ανέφερε σήμερα ένας υψηλόβαθμος Αμερικανός αξιωματούχος. Ο Μπάιντεν θα προτείνει επίσης τη ρευστοποίηση περιουσιακών στοιχείων Ρώσων ολιγαρχών για να αποζημιωθεί η Ουκρανία για τις ζημίες που υφίσταται. Για να υλοποιηθεί αυτή η πρόταση χρειάζεται η σύμφωνη γνώμη του Κογκρέσου. Από τα 33 δισεκ. δολάρια, τα 20 θα αφορούν όπλα, πυρομαχικά και άλλη στρατιωτική βοήθεια, 8,5 δισεκ. θα δοθούν ως άμεση οικονομική βοήθεια στην ουκρανική κυβέρνηση και τα υπόλοιπα 3 δισεκ. ως ανθρωπιστική και επισιτιστική βοήθεια. Μετά τη ρωσική εισβολή στην Ουκρανία η αμερικανική στρατιωτική βοήθεια ανήλθε στα 3 δισεκ. δολάρια. Σύμφωνα με την αμερικανική κυβέρνηση οι ΗΠΑ και οι Ευρωπαίοι σύμμαχοί τους έχουν παγώσει περιουσιακά στοιχεία Ρώσων ολιγαρχών, η αξία των οποίων ανέρχεται στα 30 δισεκ. δολάρια, όπως γιοτ, ελικόπτερα, κτίρια και έργα τέχνης. Ακολουθήστε το News247.gr στο Google News και μάθετε πρώτοι όλες τις ειδήσεις	news247
124	"Συνάντηση Μητσοτάκη με τον Τζέφρι Πάιατ στο Μέγαρο Μαξίμου - ""Αντίο προς το παρόν"""	"Ολοκληρώθηκε η συνάντηση του Κυριάκου Μητσοτάκη με τον Τζέφρι Πάιατ στο Μέγαρο Μαξίμου. Τουρκική προκλητικότητα, αλλά και ενεργειακή κρίση τα βασικότερα ζητήματα του τέθηκαν ""επί τάπητος""."	                        ΠΟΛΙΤΙΚΗ	Συνάντηση του Κυριάκου Μητσοτάκη με τον Τζέφρι Πάιατ	https://www.news247.gr/img/9654/9612721/381000/w660/660/mitsotakis-paiat.jpg	2022-04-28 20:20	"Με τον απερχόμενο Αμερικανό πρέσβη των ΗΠΑ, Τζέφρι Πάιατ, συναντήθηκε το απόγευμα της Πέμπτης ο Κυριάκος Μητσοτάκης. Όπως έχει γίνει ήδη γνωστό, τα βασικότερα ζητήματα που τέθηκαν επί τάπητος, ήταν η τουρκική προκλητικότητα, αλλά και η ενεργειακή κρίση, μετά το κλείσιμο της στρόφιγγας του φυσικού αερίου από τον Βλαντίμιρ Πούτιν. Την ολοκλήρωση της συνάντησής του έκανε γνωστή ο Έλληνας πρωθυπουργός, αναρτώντας στo twitter μια φωτογραφία του ίδιου με τον Τζέφρι Πάιατ. ""Λέμε αντίο (προς το παρόν) στον Αμερικανό πρέσβη Τζέφρι Πάιατ με εκτίμηση για τις υπηρεσίες του και τη συμβολή του στην ανάπτυξη των διμερών σχέσεων. Του ευχόμαστε τα καλύτερα για το μέλλον"", έγραψε στην ανάρτησή του ο Κυριάκος Μητσοτάκης. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
125	"Ερντογάν σε Πούτιν: ""Θέλω να εργαστώ για την ειρήνη στην Ουκρανία"""	"Ως ""μεσολαβητής στο δρόμο της ειρήνης"" θέλει να χρησιμεύσει ο Τούρκος πρόεδρος όπως ανέφερε στον Ρώσο ομόλογό του κατά την επικοινωνία που είχαν."	                        ΚΟΣΜΟΣ	Ρετζέπ Ταγίπ Ερντογάν και Βλαντιμίρ Πούτιν	https://www.news247.gr/img/1976/9370679/288000/w660/660/erdogan-putin.jpg	2022-04-28 18:58	"Ο Τούρκος πρόεδρος Ρετζέπ Ταγίπ Ερντογάν είπε την Πέμπτη (28/04) στον Ρώσο ομόλογό του Βλαντίμιρ Πούτιν ότι θέλει να εργαστεί για την ειρήνη στην Ουκρανία, την επομένη μιας ανταλλαγής κρατουμένων μεταξύ της Ουάσινγκτον και της Μόσχας στο τουρκικό έδαφος. Κατά τη διάρκεια της τηλεφωνικής συνομιλίας, ο Ερντογάν δήλωσε ""έτοιμος να πάρει την πρωτοβουλία για να τερματιστεί ο πόλεμος μεταξύ της Ρωσίας και της Ουκρανίας και να χρησιμεύσει ως μεσολαβητής στον δρόμο της ειρήνης"", διευκρίνισε η τουρκική προεδρία σε ανακοίνωση. Ο Ερντογάν ""εξέφρασε τη βούλησή του για την εδραίωση διαρκούς ειρήνης στην περιοχή μόλις καταστεί δυνατόν τονίζοντας την ώθηση που υπήρξε κατά τις διαπραγματεύσεις της Κωνσταντινούπολης. Σύμφωνα με την τουρκική προεδρία, ο επικεφαλής του Κρεμλίνου ""ευχαρίστησε"" τον Ερντογάν για την ανταλλαγή των κρατουμένων μεταξύ της Ουάσινγκτον και της Μόσχας που ανακοινώθηκε την Τετάρτη, η οποία ""έλαβε χώρα στην Τουρκία, υπό τον συντονισμό και την επίβλεψη"" των τουρκικών υπηρεσιών πληροφοριών (ΜΙΤ). ""Ο πρόεδρος Βλαντίμιρ Πούτιν εξέφρασε την ευγνωμοσύνη του στον Τούρκο ηγέτη για τη βοήθειά του στην υλοποίηση"" αυτής της ανταλλαγής, δήλωσε επίσης το Κρεμλίνο σε ανακοίνωση. Η ρωσική προεδρία διευκρίνισε ότι οι δύο ηγέτες ""συνέχισαν τον διάλογό τους για τις ανθρωπιστικές πλευρές"" του πολέμου, κυρίως ""στο πλαίσιο των συνομιλιών στη Μόσχα με τον γενικό γραμματέα του ΟΗΕ Αντόνιο Γκουτέρες"". Ο Γκουτέρες που βρισκόταν την Πέμπτη στην Ουκρανία, είχε συναντήσει αρχικά την Τρίτη τον Βλαντίμιρ Πούτιν στη ρωσική πρωτεύουσα. Μέλος του ΝΑΤΟ και σύμμαχος της Ουκρανίας, η Τουρκία προσπαθεί από την αρχή του πολέμου να διευκολύνει τη διαμεσολάβηση μεταξύ της Μόσχας και του Κιέβου και αρνήθηκε να συμμετάσχει στις δυτικές κυρώσεις κατά της Ρωσίας, προκειμένου να κρατήσει μια ανοιχτή γραμμή με το Κρεμλίνο. Η Τουρκία φιλοξένησε δύο φορές τις απευθείας διαπραγματεύσεις μεταξύ των δύο πλευρών, στις 10 Μαρτίου σε επίπεδο υπουργών στην Αττάλεια, στον νότο, και στις 29 Μαρτίου στην Κωνσταντινούπολη. 'Εκτοτε ο Ερντογάν έχει δηλώσει επανειλημμένα ότι θέλει να φιλοξενήσει στην Κωνσταντινούπολη μια συνάντηση μεταξύ του Πούτιν και του Ουκρανού ομολόγου του Βολοντίμιρ Ζελένσκι. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
126	Ουκρανία: Πάνω από 1.100 πτώματα αμάχων στο Κίεβο από την αρχή του πολέμου - Απειλεί η Ρωσία	Περί τα 1.150 πτώματα αμάχων έχουν βρεθεί στην περιφέρεια του Κιέβου από τότε που ξεκίνησε ο πόλεμος. Η Ρωσία προειδοποιεί πως η παράδοση όπλων στην Ουκρανία απειλεί την ασφάλεια της Ευρώπης.	                        ΚΟΣΜΟΣ	Ρωσικοί βομβαρδισμοί στο Χάρκοβο	https://www.news247.gr/img/2610/9612370/454000/w660/660/oukrania1.jpg	2022-04-28 14:37	"Τα πτώματα 1.150 αμάχων έχουν ανακαλυφθεί στην περιφέρεια του Κιέβου από την έναρξη της ρωσικής εισβολής στην Ουκρανία και το 50%-70% από αυτά φέρουν τραύματα από σφαίρες που έχουν προκληθεί από μικρά όπλα, ανακοίνωσε σήμερα, Πέμπτη (28/04), η αστυνομία του Κιέβου. Ο επικεφαλής της περιφερειακής αστυνομίας του Κιέβου, ο Αντρί Νεμπίτοφ, λέει σε βίντεό του που αναρτήθηκε στο Twitter ότι τα περισσότερα πτώματα βρέθηκαν στην πόλη Μπούτσα, όπου εκατοντάδες σοροί αμάχων έχουν ανακαλυφθεί μετά την απόσυρση των ρωσικών δυνάμεων. Η Ουκρανία υποστηρίζει ότι οι άμαχοι που βρέθηκαν νεκροί στην Μπούτσα σκοτώθηκαν από τις ρωσικές δυνάμεις κατά την διάρκεια της κατάληψης της περιοχής από αυτές. Το Reuters δεν έχει μπορέσει να επαληθεύσει τον αριθμό των πτωμάτων που βρέθηκαν στην Μπούτσα ή τις συνθήκες θανάτου τους. Η Ρωσία αρνείται ότι στοχοποιεί αμάχους από τις 24 Φεβρουαρίου που εισέβαλε στην Ουκρανία. Εχει χαρακτηρίσει ""τερατώδη πλαστογραφία"" που έχει στόχο να δυσφημίσει τον ρωσικό στρατό τους ισχυρισμούς ότι οι ρωσικές δυνάμεις εκτέλεσαν αμάχους στην Μπούτσα κατά την κατάληψη της πόλης. Το Reuters έχει ζητήσει από το ρωσικό υπουργείο Αμυνας να σχολιάσει την τελευταία ανακοίνωση της αστυνομίας του Κιέβου. ""Μέχρι σήμερα, έχουμε βρει, εξετάσει και παραδώσει στις ιατροδικαστικές αρχές 1.150 πτώματα αμάχων"", λέει ο Νεμπίτοφ στο βίντεο, στο οποίο φαίνεται να στέκεται στα χαλάσματα κτιρίων κατεστραμμένων από τις σφοδρές μάχες στην περιφέρεια του Κιέβου. ""Θέλω να τονίσω ότι πρόκειται για αμάχους, όχι στρατιώτες"", επισημαίνει. Το βίντεο αυτό αναρτήθηκε την ημέρα που ο γενικός γραμματέας των Ηνωμένων Εθνών, ο Αντόνιο Γκουτέρες, θα πραγματοποιούσε συνομιλίες στο Κίεβο με τον ουκρανό πρόεδρο Βολοντίμιρ Ζελένσκι. Η ουκρανική τηλεόραση μετέδωσε πλάνα με τον Γκουτέρες να επισκέπτεται την πόλη Μποροντιάνκα, όπου ο Ζελένσκι έχει χαρακτηρίσει την κατάσταση ""σημαντικά πιο φοβερή"" σε σχέση με την κατάσταση στη γειτονική Μπούτσα. Ζαχάροβα: ""Δεν έχουμε λάβει απάντηση από την Ουκρανία για τις προτάσεις μας"" Η Ρωσία δεν έχει λάβει ακόμη μια απάντηση από την Ουκρανία σχετικά με τις τελευταίες προτάσεις της για μια πιθανή ειρηνευτική συμφωνία, δήλωσε σήμερα η εκπρόσωπος του ρωσικού υπουργείου Εξωτερικών Μαρία Ζαχάροβα. ""Μέχρι σήμερα το πρωί, την ώρα που προετοιμαζόμουν για την ενημέρωση, η ρωσική πλευρά δεν είχε λάβει κάποια απάντηση"", είπε η Ζαχάροβα. Μόσχα: Κατηγορεί τον ΟΑΣΕ ότι παραδίδει πληροφορίες στη Δύση Η Ρωσία κατηγόρησε σήμερα τον Οργανισμό για την Ασφάλεια και τη Συνεργασία στην Ευρώπη (ΟΑΣΕ) ότι παραδίδει πληροφορίες για τις θέσεις των ρωσικών και των φιλορωσικών δυνάμεων στις δυτικές και στις ουκρανικές υπηρεσίες πληροφοριών. Την κατηγορία αυτή διατύπωσε η εκπρόσωπος του ρωσικού υπουργείου Εξωτερικών Μαρία Ζαχάροβα στη διάρκεια ενημέρωσης των δημοσιογράφων χωρίς ωστόσο να την υποστηρίξει με αποδεικτικά στοιχεία. Οπως είπε η Ζαχάροβα, οι ερευνητές από την αυτοανακηρυχθείσα Λαϊκή Δημοκρατία του Ντονέτσκ, την οποία υποστηρίζει η Ρωσία, θα προσκομίσουν επιπλέον αποδεικτικά στοιχεία. Ο ΟΑΣΕ διαθέτει μια ομάδα παρατηρητών στην ανατολική Ουκρανία, όπου οι υποστηριζόμενοι από την Μόσχα αυτονομιστές μάχονται κατά του ουκρανικού στρατού από το 2014. Μόσχα: Απόπειρα να παρασυρθεί η Υπερδνειστερία στην ευρύτερη σύγκρουση Τα πρόσφατα περιστατικά στην αυτόκλητη φιλορωσική Δημοκρατία της Υπερδνειστερίας, στην Μολδαβία, είναι μια απόπειρα να παρασυρθεί η περιοχή αυτή στην ευρύτερη σύγκρουση στην Ουκρανία εκτιμά η Ρωσία, σύμφωνα με την εκπρόσωπο του ρωσικού υπουργείου Εξωτερικών Μαρία Ζαχάροβα. Η ένταση στην Υπερδνειστερία, η οποία συνορεύει με την Ουκρανία, κλιμακώνεται έπειτα από τις καταγγελίες των τοπικών αρχών ότι η περιοχή έχει δεχτεί επιθέσεις. Λέγοντας ότι η Δύση καλεί ανοιχτά το Κίεβο να επιτεθεί στη Ρωσία, η Ζαχάροβα κάλεσε την Δύση να λάβει σοβαρά υπόψη της την ανακοίνωση του ρωσικού υπουργείου Αμυνας ότι πλήγματα επί ρωσικού εδάφους θα οδηγήσουν σε αντίποινα από την Μόσχα. Η Ρωσία ανέφερε χθες μια σειρά εκρήξεων στα νότια της χώρας και μια φωτιά σε αποθήκη με πυρομαχικά κοντά στη ρωσική πόλη Μπέλγκοροντ, επιθέσεις που κορυφαίος Ουκρανός αξιωματούχος χαρακτήρισε ως ανταπόδοση και «κάρμα» για την εισβολή της Μόσχας. ΟΗΕ: Προετοιμάζει μια προσπάθεια εκκένωσης της Μαριούπολης Η συντονίστρια του ΟΗΕ στην Ουκρανία ανακοίνωσε σήμερα ότι αναχωρεί για το νότιο τμήμα της χώρας προκειμένου να προετοιμάσει μια προσπάθεια απομάκρυνσης ανθρώπων από την πόλη Μαριούπολη, που ελέγχεται σχεδόν εξ ολοκλήρου από τις ρωσικές δυνάμεις. ""Πηγαίνω στη Ζαπορίζια για να προετοιμάσω, ευελπιστώ, την απομάκρυνση από τη Μαριούπολη"", ένα στρατηγικό λιμάνι που βομβαρδίστηκε και πολιορκήθηκε από τους Ρώσους στη νοτιοανατολική Ουκρανία, ανέφερε η Οσνάτ Λουμπράνι στο Twitter. Ρωσία: Η παράδοση όπλων στην Ουκρανία απειλεί την ασφάλεια της Ευρώπης Η παράδοση όπλων στην Ουκρανία ""απειλεί την ασφάλεια"" της Ευρώπης, εκτίμησε σήμερα το Κρεμλίνο μετά τη νέα έκκληση της Βρετανίδας υπουργού Εξωτερικών Λιζ Τρας να δοθούν περισσότερα βαρέα όπλα και αεροπλάνα στο Κίεβο. ""Η τάση αυτή να πλημμυρίσει η Ουκρανία με όπλα, κυρίως βαρέα όπλα, αυτή είναι μια ενέργεια που απειλεί την ασφάλεια της ηπείρου και προκαλεί αστάθεια"", εκτίμησε ο εκπρόσωπος του Κρεμλίνου Ντμίτρι Πεσκόφ. Η Βρετανίδα υπουργός ζήτησε χθες Τετάρτη να αυξηθούν οι παραδόσεις βαρέων όπλων και αεροπλάνων στην Ουκρανία, μετά την εισβολή της Ρωσίας στη χώρα. ""Βαρέα όπλα, τεθωρακισμένα, αεροπλάνα – ψάξτε καλά στα αποθέματά σας, επιταχύνετε την παραγωγή. Πρέπει να τα κάνουμε όλα αυτά"", επεσήμανε η Τρας. Ωστόσο η Βρετανίδα υπουργός διευκρίνισε ότι ""αν και δεν υπάρχουν σχέδια η Βρετανία να στείλει όπλα όπως αεροπλάνα, σίγουρα επιθυμούμε να εργαστούμε με άλλες χώρες για να διασφαλίσουμε ότι η Ουκρανία διαθέτει τον εξοπλισμό που χρειάζεται"". ""Αν ο Πούτιν πετύχει, αυτό θα προκαλέσει ανείπωτη επιπλέον δυστυχία σε όλη την Ευρώπη και θα έχει φρικτές επιπτώσεις σε όλο τον κόσμο. Δεν θα νιώσουμε ποτέ ξανά ασφαλείς"", επεσήμανε η Τρας. Σε ό,τι αφορά τις οικονομικές κυρώσεις εναντίον της Ρωσίας, η Τρας εκτίμησε ότι ""πρέπει να πάμε πιο μακριά"". ""Ο Πούτιν δεν θα πρέπει να βρει πουθενά να χρηματοδοτήσει τον φρικτό του πόλεμο. Αυτό σημαίνει να σταματήσουν μια και καλή όλες οι εισαγωγές φυσικού αερίου και πετρελαίου"", υπογράμμισε η Βρετανίδα υπουργός Εξωτερικών. Βρετανία: ""Θα ήταν νόμιμο η Ουκρανία να επιτεθεί σε ρωσικές υλικοτεχνικές υποδομές"" Ο Βρετανός υπουργός Άμυνας Μπεν Γουάλας δήλωσε σήμερα πως θα ήταν νόμιμο οι ουκρανικές δυνάμεις να στοχεύσουν ρωσικές υλικοτεχνικές υποδομές για να καταστρέψουν τον εφοδιασμό τους σε τρόφιμα, καύσιμα και πυρομαχικά, αλλά πως δεν είναι πιθανό να χρησιμοποιήσουν βρετανικά όπλα για να το κάνουν. Η Μόσχα έχει κατηγορήσει το Λονδίνο ότι προκαλεί την Ουκρανία να χτυπήσει στόχους στη Ρωσία, λέγοντας ότι θα υπάρξει μια άμεση ""αναλογική απάντηση"" αν συνεχίσει. ""Αν η Ουκρανία επέλεγε πράγματι να στοχεύσει υλικοτεχνικές υποδομές του ρωσικού στρατού, αυτό θα ήταν νόμιμο βάσει του διεθνούς δικαίου"", δήλωσε ο Γουάλας στην τηλεόραση του BBC. ""Οπωσδήποτε η Βρετανία βοηθά και βρίσκει πυροβολικό για την Ουκρανία, το οποίο χρησιμοποιεί κυρίως μέσα στην Ουκρανία εναντίον των ρωσικών δυνάμεων"", είπε. Είπε ωστόσο πως δεν είναι πιθανό η Βρετανία να στείλει στην Ουκρανία όπλα που μπορούν να χρησιμοποιηθούν για μεγαλύτερου βεληνεκούς επιθέσεις. Ο Βρετανός υπουργός Άμυνας είπε πως δεν είναι σαφές αν οι επιθέσεις που έχουν σημειωθεί στη Ρωσία τις τελευταίες εβδομάδες προέρχονταν από την ουκρανική πλευρά. Πρόσθεσε πως η Ουκρανία δεν έχει βρετανικά όπλα που θα μπορούσαν να το κάνουν αυτό. Ο Γουάλας αρνήθηκε επίσης πως το ΝΑΤΟ έχει εμπλακεί σε έναν πόλεμο διά αντιπροσώπων με τη Ρωσία, αλλά είπε πως η Δύση θα παράσχει όλο και μεγαλύτερη υποστήριξη στην Ουκρανία αν συνεχιστούν οι ρωσικές επιθέσεις. ""Μερικές φορές αυτή θα περιλαμβάνει αεροπλάνα και άρματα μάχης"", δήλωσε στο Times Radio. Είπε πως περιμένει ότι ο Ρώσος πρόεδρος Βλαντίμιρ Πούτιν θα επιμείνει με την Ουκρανία, σαν ""καρκίνωμα"", αλλά είπε πως ο Ρώσος πρόεδρος φαίνεται επίσης να θέλει να πάει πιο πέρα. ""Μπορείτε να δείτε στις τρέχουσες δηλώσεις του πως είναι, σχεδόν σε απόγνωση, προσπαθώντας να το διευρύνει αυτό είτε με απειλές είτε πράγματι με ενδεχόμενες προβοκάτσιες ή επιθέσεις"", είπε. Ο Μπεν Γουάλας υποστήριξε επίσης, μιλώντας στο BBC, πως ο Ρώσος πρόεδρος ""προετοιμάζει το έδαφος"" για μια σημαντική ανακοίνωση για την ""ημέρα της νίκης"" στον Β' Παγκόσμιο Πόλεμο που γιορτάζεται στις 9 Μαΐου. ""Θα πρέπει να παραδεχθεί, αν θέλει να κινητοποιήσει περισσότερο τον ρωσικό λαό"" ότι ""είναι σε πόλεμο"", καθώς ο Βλαντίμιρ Πούτιν χρησιμοποιεί τον όρο ""ειδική στρατιωτική επιχείρηση"" για να μιλήσει για την εισβολή. ""Δεν μπορεί να το παραδεχθεί και να πει 'έκανα λάθος'. Θα πρέπει να (το) παραδεχθεί προσπαθώντας να ρίξει την ευθύνη σε όλους τους άλλους"", κυρίως στο ΝΑΤΟ, εκτίμησε ο Γουάλας. Ο Βρετανός υπουργός Άμυνας δήλωσε επίσης πως οι στόχοι του Λονδίνου στην Ουκρανία δεν έχουν αλλάξει, μετριάζοντας τις δηλώσεις που είχε κάνει χθες η υπουργός Άμυνας Λιζ Τρας, σύμφωνα με την οποία ""όλη η Ουκρανία"" πρέπει να απελευθερωθεί, δηλ. της Κριμαίας περιλαμβανομένης. Ο Γουάλας είπε πως οι δηλώσεις της Τρας εγγράφονται στο πλαίσιο της θέσης της Δύσης αφότου η Ρωσία προσάρτησε την Κριμαία το 2014. ""Λέμε συνεχώς πως η Ρωσία πρέπει να εγκαταλείψει το κυρίαρχο έδαφος της Ουκρανίας, άρα αυτό δεν έχει αλλάξει"", δήλωσε στο Sky News. Απαντώντας σε ερώτηση αν η Βρετανία θα υποστήριζε στρατιωτικά την Ουκρανία σε μια επίθεση για την ανάκτηση της χερσονήσου, υπογράμμισε πως ""ο δρόμος είναι ακόμη μακρύς"" προτού ουκρανικά στρατεύματα εισέλθουν στην Κριμαία. ""Υποστηρίζουμε την εδαφική ακεραιότητα της Ουκρανίας. Αυτή περιλαμβάνει ασφαλώς την Κριμαία"", συνέχισε ο υπουργός Άμυνας, αλλά ""πριν απ΄όλα, ας διώξουμε τη Ρωσία από εκεί όπου βρίσκεται τώρα στο σχέδιο εισβολής της"". Ενώπιον διπλωματών και επιχειρηματιών χθες βράδυ, η επικεφαλής της βρετανικής διπλωματίας Λιζ Τρας είπε πως η Βρετανία ""θα πολλαπλασιάσει"" την υποστήριξή της στην Ουκρανία. ""Θα συνεχίσουμε να πηγαίνουμε πιο μακριά και πιο γρήγορα για να σπρώξουμε τη Ρωσία έξω από όλη την Ουκρανία"", δήλωσε, καλώντας τους Δυτικούς να αυξήσουν τη στρατιωτική παραγωγή αρμάτων μάχης και αεροπλάνων, για να βοηθήσουν το Κίεβο. Ο Μπεν Γουάλας επανέλαβε πως βρετανικά άρματα μάχης και αεροπλάνα δεν θα πήγαιναν απευθείας στην Ουκρανία, αλλά θα αντικαθιστούσαν υλικό της σοβιετικής εποχής που έστειλαν χώρες όπως η Πολωνία. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
127	"Βρετανός υπουργός Άμυνας: Ο Πούτιν θα επιμείνει με την Ουκρανία, σαν ""καρκίνωμα"""	Ο Βρετανός υπουργός Άμυνας δήλωσε πως η Ουκρανία μπορεί να επιτεθεί σε ρωσικές υλικοτεχνικές υποδομές, όμως δεν είναι πιθανό να χρησιμοποιήσει βρετανικά όπλα για το πετύχει.	                        ΚΟΣΜΟΣ	Ουκρανοί στρατιώτες σε ρωσικό τανκ έξω από το Κίεβο	https://www.news247.gr/img/5904/9580434/567000/w660/660/ukraine.jpg	2022-04-28 14:22	"Ο Βρετανός υπουργός Άμυνας Μπεν Γουάλας δήλωσε σήμερα πως θα ήταν νόμιμο οι ουκρανικές δυνάμεις να στοχεύσουν ρωσικές υλικοτεχνικές υποδομές για να καταστρέψουν τον εφοδιασμό τους σε τρόφιμα, καύσιμα και πυρομαχικά, αλλά πως δεν είναι πιθανό να χρησιμοποιήσουν βρετανικά όπλα για να το κάνουν. Η Μόσχα έχει κατηγορήσει το Λονδίνο ότι προκαλεί την Ουκρανία να χτυπήσει στόχους στη Ρωσία, λέγοντας ότι θα υπάρξει μια άμεση ""αναλογική απάντηση"" αν συνεχίσει. ""Αν η Ουκρανία επέλεγε πράγματι να στοχεύσει υλικοτεχνικές υποδομές του ρωσικού στρατού, αυτό θα ήταν νόμιμο βάσει του διεθνούς δικαίου"", δήλωσε ο Γουάλας στην τηλεόραση του BBC. ""Οπωσδήποτε η Βρετανία βοηθά και βρίσκει πυροβολικό για την Ουκρανία, το οποίο χρησιμοποιεί κυρίως μέσα στην Ουκρανία εναντίον των ρωσικών δυνάμεων"", είπε. Είπε ωστόσο πως δεν είναι πιθανό η Βρετανία να στείλει στην Ουκρανία όπλα που μπορούν να χρησιμοποιηθούν για μεγαλύτερου βεληνεκούς επιθέσεις. Ο Βρετανός υπουργός Άμυνας είπε πως δεν είναι σαφές αν οι επιθέσεις που έχουν σημειωθεί στη Ρωσία τις τελευταίες εβδομάδες προέρχονταν από την ουκρανική πλευρά. Πρόσθεσε πως η Ουκρανία δεν έχει βρετανικά όπλα που θα μπορούσαν να το κάνουν αυτό. Ο Γουάλας αρνήθηκε επίσης πως το ΝΑΤΟ έχει εμπλακεί σε έναν πόλεμο διά αντιπροσώπων με τη Ρωσία, αλλά είπε πως η Δύση θα παράσχει όλο και μεγαλύτερη υποστήριξη στην Ουκρανία αν συνεχιστούν οι ρωσικές επιθέσεις. ""Μερικές φορές αυτή θα περιλαμβάνει αεροπλάνα και άρματα μάχης"", δήλωσε στο Times Radio. Είπε πως περιμένει ότι ο Ρώσος πρόεδρος Βλαντίμιρ Πούτιν θα επιμείνει με την Ουκρανία, σαν ""καρκίνωμα"", αλλά είπε πως ο Ρώσος πρόεδρος φαίνεται επίσης να θέλει να πάει πιο πέρα. ""Μπορείτε να δείτε στις τρέχουσες δηλώσεις του πως είναι, σχεδόν σε απόγνωση, προσπαθώντας να το διευρύνει αυτό είτε με απειλές είτε πράγματι με ενδεχόμενες προβοκάτσιες ή επιθέσεις"", είπε. Ο Μπεν Γουάλας υποστήριξε επίσης, μιλώντας στο BBC, πως ο Ρώσος πρόεδρος ""προετοιμάζει το έδαφος"" για μια σημαντική ανακοίνωση για την ""ημέρα της νίκης"" στον Β' Παγκόσμιο Πόλεμο που γιορτάζεται στις 9 Μαΐου. ""Θα πρέπει να παραδεχθεί, αν θέλει να κινητοποιήσει περισσότερο τον ρωσικό λαό"" ότι ""είναι σε πόλεμο"", καθώς ο Βλαντίμιρ Πούτιν χρησιμοποιεί τον όρο ""ειδική στρατιωτική επιχείρηση"" για να μιλήσει για την εισβολή. ""Δεν μπορεί να το παραδεχθεί και να πει 'έκανα λάθος'. Θα πρέπει να (το) παραδεχθεί προσπαθώντας να ρίξει την ευθύνη σε όλους τους άλλους"", κυρίως στο ΝΑΤΟ, εκτίμησε ο Γουάλας. Ο Βρετανός υπουργός Άμυνας δήλωσε επίσης πως οι στόχοι του Λονδίνου στην Ουκρανία δεν έχουν αλλάξει, μετριάζοντας τις δηλώσεις που είχε κάνει χθες η υπουργός Άμυνας Λιζ Τρας, σύμφωνα με την οποία ""όλη η Ουκρανία"" πρέπει να απελευθερωθεί, δηλ. της Κριμαίας περιλαμβανομένης. Ο Γουάλας είπε πως οι δηλώσεις της Τρας εγγράφονται στο πλαίσιο της θέσης της Δύσης αφότου η Ρωσία προσάρτησε την Κριμαία το 2014. ""Λέμε συνεχώς πως η Ρωσία πρέπει να εγκαταλείψει το κυρίαρχο έδαφος της Ουκρανίας, άρα αυτό δεν έχει αλλάξει"", δήλωσε στο Sky News. Απαντώντας σε ερώτηση αν η Βρετανία θα υποστήριζε στρατιωτικά την Ουκρανία σε μια επίθεση για την ανάκτηση της χερσονήσου, υπογράμμισε πως ""ο δρόμος είναι ακόμη μακρύς"" προτού ουκρανικά στρατεύματα εισέλθουν στην Κριμαία. ""Υποστηρίζουμε την εδαφική ακεραιότητα της Ουκρανίας. Αυτή περιλαμβάνει ασφαλώς την Κριμαία"", συνέχισε ο υπουργός Άμυνας, αλλά ""πριν απ΄όλα, ας διώξουμε τη Ρωσία από εκεί όπου βρίσκεται τώρα στο σχέδιο εισβολής της"". Ενώπιον διπλωματών και επιχειρηματιών χθες βράδυ, η επικεφαλής της βρετανικής διπλωματίας Λιζ Τρας είπε πως η Βρετανία ""θα πολλαπλασιάσει"" την υποστήριξή της στην Ουκρανία. ""Θα συνεχίσουμε να πηγαίνουμε πιο μακριά και πιο γρήγορα για να σπρώξουμε τη Ρωσία έξω από όλη την Ουκρανία"", δήλωσε, καλώντας τους Δυτικούς να αυξήσουν τη στρατιωτική παραγωγή αρμάτων μάχης και αεροπλάνων, για να βοηθήσουν το Κίεβο. Ο Μπεν Γουάλας επανέλαβε πως βρετανικά άρματα μάχης και αεροπλάνα δεν θα πήγαιναν απευθείας στην Ουκρανία, αλλά θα αντικαθιστούσαν υλικό της σοβιετικής εποχής που έστειλαν χώρες όπως η Πολωνία. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
128	Ρωσία: Πόσο μπορεί να μπλοφάρει ο Πούτιν με το φυσικό αέριο	Γερμανοί αναλυτές θεωρούν ότι η Ρωσία δεν μπορεί να οδηγήσει σε κατάρρευση την ευρωπαϊκή οικονομία. Άλλωστε, τονίζουν, εξαρτάται και εκείνη σε κάποιον βαθμό από την Ευρώπη.	                        ΕΝΕΡΓΕΙΑ	Ο Βλαντιμίρ Πούτιν	https://www.news247.gr/img/8702/9612064/832000/w660/660/putin1.jpg	2022-04-28 10:28	"Η Ρωσία κλείνει τη στρόφιγγα του φυσικού αερίου προς την Πολωνία και τη Βουλγαρία, ενώ απειλεί να κάνει το ίδιο και με άλλες ευρωπαϊκές χώρες. Μέχρι στιγμής η επίσημη Γερμανία αντιμετωπίζει τις ανακοινώσεις της Μόσχας με σχετική ψυχραιμία, όπως μεταδίδει η Deutsche Welle. «Επί του παρόντος η ενεργειακή επάρκεια της χώρας είναι εξασφαλισμένη», ανακοίνωσε την Τετάρτη ο κρατικός φορέας διαχείρισης του ενεργειακού δικτύου, για να προσθέσει ότι «παρακολουθεί την κατάσταση με πολλή προσοχή». Από την πλευρά του το υπουργείο Οικονομίας επισημαίνει ότι «η ροή του φυσικού αερίου παραμένει σε φυσιολογικά επίπεδα», αλλά καταγράφει «με ανησυχία» ότι έχουν ήδη σταματήσει οι ροές προς δύο ευρωπαϊκές χώρες, γι αυτό παραμένει «σε στενό συντονισμό με την ΕΕ». Ο ίδιος ο υπουργός Οικονομίας και αντικαγκελάριος Ρόμπερτ Χάμπεκ, από το Κόμμα των Πρασίνων, δεν αποκλείει πλέον να τερματίσει η Μόσχα την παροχή ενέργειας προς τη Γερμανία μετά τις τελευταίες εξελίξεις στην Ουκρανία, ενώ δηλώνει ευθαρσώς ότι σε αυτή την περίπτωση η γερμανική οικονομία βρίσκεται αντιμέτωπη με τον κίνδυνο σοβαρής ύφεσης και κατηγορεί το Κρεμλίνο ότι «χρησιμοποιεί την ενέργεια ως όπλο». Εάν η Μόσχα, με τις απειλές της, ήθελε απλώς να εκτοξεύσει στα ύψη τις τιμές του φυσικού αερίου, ασφαλώς πέτυχε τον σκοπό της. Το πρωί της Τετάρτης οι τιμές για συμβόλαια μελλοντικής εκπλήρωσης στο φυσικό αέριο αυξήθηκαν κατά 20,2%. «Οι επενδυτές φοβούνται ότι η Πολωνία και η Βουλγαρία ήταν μόνο η αρχή», επισημαίνει ο οικονομολόγος Μάρκους Ματίας Κόιπ στην ιστοσελίδα του πρώτου προγράμματος της γερμανικής τηλεόρασης (ARD). ""Ένα 10% είναι φυσιολογικό"" Ωστόσο, το μεσημέρι της Τετάρτης η αύξηση των τιμών περιορίστηκε γύρω στο 10%. Ο Ρόμπερτ Ρέτφελντ, αναλυτής στην εταιρεία χαρτοφυλακίου Wellenreiter, λέει στην ARD ότι «μία αύξηση γύρω στο 10% ως αντίδραση για το κλείσιμο της στρόφιγγας σε Πολωνία και Βουλγαρία είναι μάλλον φυσιολογική», γιατί αν δούμε τη μεγάλη εικόνα «οι τιμές παραμένουν κάτω από τα ανώτατα επίπεδα των τελευταίων έξι μηνών». Για φυσιολογική αντίδραση της αγοράς κάνει λόγο και ο αναλυτής της Commerzbank Κάρστεν Φριτς, υπενθυμίζοντας ότι ο αγωγός Γιαμάλ, που μετέφερε φυσικό αέριο προς την Πολωνία, είχε ούτως ή άλλως υποβαθμισμένο ρόλο τους τελευταίους μήνες. «Από τον Ιανουάριο του 2022 οι ροές φυσικού αερίου μέσω Γιαμάλ δεν ξεπερνούν το 2% των συνολικών πωλήσεων της Ρωσίας προς την Ευρώπη», επισημαίνει. Το ερώτημα δεν είναι μόνο αν η Γερμανία μπορεί να επιβιώσει χωρίς το ρωσικό φυσικό αέριο, αλλά και αν η Ρωσία μπορεί να επιβιώσει χωρίς τις εξαγωγές της, εκτιμούν οι αναλυτές της ARD: «Σήμερα το 18% των ρωσικών εξαγωγών φυσικού αερίου διοχετεύεται στη Γερμανία, που είναι η μεγαλύτερη αγορά για τη Ρωσία», υπενθυμίζουν. Ο Ματίας Κόιπ, οικονομολόγος στην στρατιωτική ακαδημία του Πολυτεχνείου της Ζυρίχης (ETH), υποστηρίζει ότι το μποϊκοτάζ της Ρωσίας απέναντι στην Πολωνία και τη Βουλγαρία, χώρες που ούτως ή άλλως «δεν είναι σημαντικές αγορές για το φυσικό αέριο» αποτελεί κατά κύριο λόγο «μία κίνηση εκφοβισμού για χώρες όπως η Γερμανία, η οποία όμως δεν είναι αξιόπιστη». Μακροπρόθεσμα, υποστηρίζει ο Κόιπ, η Ρωσία «είναι σαν να πυροβολεί το γονατό της» με την τακτική αυτή, καθώς αποδεικνύει ότι είναι αναξιόπιστος πάροχος ενέργειας και συνομιλητής. «Στο μέλλον, οποιοσδήποτε έχει μία εναλλακτική λύση, θα αποφεύγει τη Ρωσία», προειδοποιεί ο γερμανός αναλυτής. Αναθεώρηση των οικονομικών προβλέψεων Παρουσιάζοντας πάντως την «εαρινή πρόγνωση» για την πορεία της γερμανικής οικονομίας, ο αντικαγκελάριος Ρόμπερτ Χάμπεκ αναγκάστηκε να αναθεωρήσει επί τα χείρω την συνολική πρόγνωση για το τρέχον έτος. Σύμφωνα με τα νέα στοιχεία, η πρόγνωση κυμαίνεται στο 2,2% ετησίως για το 2022 και 2,5% για το 2023. Το καλό νέο, αναφέρει ο Χάμπεκ, είναι ότι ήδη τους τελευταίους μήνες έχει μειωθεί σημαντικά η εξάρτηση από τω ρωσικό φυσικό αέριο: Ενώ πριν την έναρξη του πολέμου η Γερμανία εισήγαγε το 50% των αναγκών της από τη Ρωσία, σήμερα το ποσοστό έχει περιοριστεί στο 35%. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
129	Η Κύπρος δεν δίνει πληροφορίες για τους ολιγάρχες - Το βέτο μαζί με Αθήνα και Μάλτα για ρωσικά πλοία	Ελλάδα, Μάλτα και Κύπρος μπλόκαραν τις κυρώσεις που είχε προτείνει η Κομισιόν για απαγόρευση πλοίων ρωσικών συμφερόντων από τα ευρωπαϊκά λιμάνια. Έρχεται κλιμάκωση μπροστά στο ενεργειακό ντόμινο. Η στάση της Τσεχίας.	                        ΠΟΛΙΤΙΚΗ	Μεταφορά LNG στο Αμβούργο της Γερμανίας	https://www.news247.gr/img/1848/9611972/558000/w660/660/r1.jpg	2022-04-28 09:54	"Η Υπηρεσία Οικονομικής Ανάλυσης της Τσεχίας, η οποία έχει την εξουσία να δεσμεύει τα περιουσιακά στοιχεία των Ρώσων ολιγαρχών, διαμαρτύρεται για την απροθυμία της Κύπρου να παράσχει πληροφορίες σχετικά με τους ιδιοκτήτες εταιρειών – πράγμα που σημαίνει ότι οι προσπάθειες της Τσεχίας να βρει και να τιμωρήσει τους Ρώσους ολιγάρχες συχνά αποτυγχάνουν. Όπως ανέφερε η εφημερίδα Hospodářské noviny, ο επικεφαλής της Υπηρεσίας Οικονομικής Ανάλυσης Jiri Hylmar διαμαρτυρήθηκε στην τσεχική Γερουσία για τη συνεργασία με ορισμένες ευρωπαϊκές χώρες. «Σήμερα, έλαβα απάντηση από την Κύπρο ότι ο εκεί ομόλογός μας δεν είναι αρμόδιος για τις διεθνείς κυρώσεις και δεν θα λάβω τις ζητούμενες πληροφορίες», δήλωσε ο Hylmar κατά τη διάρκεια συνεδρίασης της τσεχικής Γερουσίας την Τρίτη (26 Απριλίου), προσθέτοντας ότι τα ίχνη ύποπτων περιουσιακών στοιχείων συχνά οδηγούν στην Κύπρο. Όπως μεταδίδει το Euractiv, μέχρι πέρυσι, η Κύπρος επέτρεπε την εντελώς μυστική ιδιοκτησία εταιρειών, καθώς δεν υπήρχε επίσημο μητρώο πραγματικών δικαιούχων. Επιπλέον, εκατοντάδες χιλιάδες εταιρείες εδρεύουν εκεί λόγω των φορολογικών πλεονεκτημάτων. Οι Ρώσοι ολιγάρχες έκρυβαν επίσης περιουσιακά στοιχεία στην Κύπρο για πολλά χρόνια και επωφελούνταν από την πολιτική της χρυσής βίζας του νησιού. Ενώ η ΕΕ πιέζει εδώ και χρόνια την Κύπρο να λάβει μέτρα κατά του ξεπλύματος χρήματος, η χώρα ήταν πολύ απρόθυμη να τα εφαρμόσει. Ωστόσο, τα εμπόδια που έχουν θέσει οι κυπριακές αρχές δεν είναι το μόνο εμπόδιο αντιμετωπίζουν οι  τσεχικές αρχές στην αναζήτηση στοιχείων για τους Ρώσους ολιγάρχες με αφορμή τον πόλεμο στην Ουκρανία. Χρειάζεται επίσης καλύτερη νομοθεσία και περισσότερο προσωπικό για να διευκολυνθεί η αναζήτηση και η δέσμευση περιουσιακών στοιχείων, δήλωσε ο επικεφαλής της Οικονομικής Υπηρεσίας. Έτσι, οι τσεχικές αρχές βασίζονται συχνά σε σχετικά δημοσιεύματα που δημοσιεύονται από ανεξάρτητα μέσα ενημέρωσης. ""Αντιδρούμε επίσης στις προτάσεις των μέσων ενημέρωσης. Όταν διαβάζουμε ότι μπορεί να υπάρχουν κάπου περιουσιακά στοιχεία, ακολουθούμε μια τέτοια ένδειξη"", παραδέχτηκε ο Hylmar. Υπενθυμίζεται ότι Ελλάδα, η Μάλτα και η Κύπρος μπλόκαραν τις κυρώσεις κατά πλοίων ρωσικών συμφερόντων, όπως αποκάλυψε το EURACTIV νωρίτερα μέσα στο μήνα. Πρόκειται για κυρώσεις που είχε προτείνει η Κομισιόν για την απαγόρευση των πλοίων ρωσικών συμφερόντων από τα ευρωπαϊκά λιμάνια. Οι κυρώσεις αυτές, που συμπεριελάμβαναν την απαγόρευση των πλοίων ρωσικών συμφερόντων και με άλλες σημαίες όπως του Παναμά, δεν πέρασαν λόγω του βέτο Αθήνας, Λευκωσίας και Βαλέτας. Το ελληνικό βέτο μπήκε μάλιστα, σύμφωνα με το EURACTIV την ημέρα που ο Ουκρανός Πρόεδρος Ζελένσκι μιλούσε στο ελληνικό κοινοβούλιο.  Η Τσεχία και οι βαλτικές χώρες συνεχίζουν να ασκούν πιέσεις προς μια τέτοια κατεύθυνση. Οι υπηρεσίες της Κομισιόν έχουν προτείνει στην ηγεσία της να ληφθεί ένα τέτοιο μέτρο ως μέρος ενός πέμπτου πακέτου κυρώσεων κατά της Μόσχας αλλά πηγές της Κομισιόν αναφέρουν ότι υπάρχουν ""πολλές πρακτικές δυσκολίες"". Ως επόμενο βήμα κλιμάκωσης των κυρώσεων σε αυτό το πεδίο είναι ο αποκλεισμός από τα ευρωπαϊκά λιμάνια όλων των πλοίων που έχουν ταξιδέψει πρώτα στη Ρωσία. ""Θα περιμένουμε να δούμε πρώτα τον αντίκτυπο την υφιστάμενων κυρώσεων στη ρωσική οικονομία και οι επόμενες κυρώσεις θα εξαρτηθούν από την κλιμάκωση της Ρωσίας στο πολεμικό πεδίο"", τόνισε πηγή της Κομισιόν, απαντώντας στο εν λόγω δημοσίευμα. Όπως μετέδιδε από τις Βρυξέλλες και η ανταποκρίτρια της ""Εφ.Συν."" Μαρία Ψαρά, στις 9 Απριλίου, η Ελλάδα και η Κύπρος, που ανησυχούσαν για την απαγόρευση εισόδου ρωσικών πλοίων σε λιμάνια της Ε.Ε., τελικά κατάφεραν να περιορίσουν τον αποκλεισμό για τα πλοία υπό ρωσική σημαία και όχι ρωσικής ιδιοκτησίας, όπως είχε αρχικά προτείνει η Κομισιόν. Σύμφωνα με πηγή στις Βρυξέλλες, ""πολλά ρωσικά πλοία θα εξακολουθήσουν να φτάνουν στα λιμάνια μας"" και ότι στόχος της Ε.Ε. ήταν να σταλεί το μήνυμα στη Μόσχα. Προ των πυλών έκτο πακέτο κυρώσεων Η πρόεδρος της Ευρωπαϊκής Επιτροπής Ούρσουλα φον ντερ Λάιεν δήλωσε πάντως ότι η ΕΕ εργάζεται ""εντατικά"" σε ένα σχέδιο να ""χτυπήσει το καθεστώς του Βλαντιμίρ Πούτιν"" με ένα νέο πακέτο κυρώσεων, καθώς το μπλοκ προσπαθεί να τερματίσει την εξάρτησή του από τα ρωσικά ορυκτά καύσιμα. Η κ. Φον ντερ Λάιεν έκανε τα σχόλιά της τη Τετάρτη, κατά τη διάρκεια μιας δήλωσης σε δημοσιογράφους στις Βρυξέλλες μετά την ανακοίνωση του Κρεμλίνου ότι διακόπτει τις προμήθειες φυσικού αερίου στη Βουλγαρία και την Πολωνία. ""Το έκτο πακέτο κυρώσεων θα έρθει εν ευθέτω χρόνω. Εργαζόμαστε εντατικά σε αυτό"", δήλωσε η φον ντερ Λάιεν. ""Η κίνηση που έκανε σήμερα η Ρωσία είναι βασικά μια κίνηση όπου βλάπτει τον εαυτό της. Το Κρεμλίνο βλάπτει τη ρωσική οικονομία επειδή έτσι αποκόπτουν τον εαυτό τους από σημαντικά έσοδα"". ""Παρ' όλα αυτά, εργαζόμαστε σκληρά όχι μόνο για να απαλλαγούμε από τον άνθρακα, όπως κάναμε ήδη, αλλά επίσης εργαζόμαστε για το θέμα του πετρελαίου. Και είδατε σήμερα το ζήτημα της εξάρτησης του φυσικού αερίου από τη Ρωσία. Εργαζόμαστε από ένα μήνα για να μειώσει αυτή την εξάρτηση. Αποδίδει τώρα"". Η Ούρσουλα φον ντερ Λάιεν είπε ότι η Πολωνία και η Βουλγαρία λαμβάνουν προμήθειες φυσικού αερίου από τους άμεσους γείτονές τους στην ΕΕ, προσθέτοντας ότι το μπλοκ θα συνεχίσει να δημιουργεί αποθηκευτικό χώρο και να εργάζεται για να εξασφαλίσει εναλλακτικές προμήθειες από άλλα μέρη του κόσμου. ""Η ανακοίνωση της Gazprom αποτελεί μία νέα απόπειρα της Ρωσίας να μας εκβιάσει με το φυσικό αέριο. Είμαστε προετοιμασμένοι για το σενάριο αυτό. Προετοιμάζουμε την συντονισμένη ευρωπαϊκή μας απάντηση. Οι Ευρωπαίοι μπορούν να είναι βέβαιοι ότι είμαστε ενωμένοι και αλληλέγγυοι προς τις πληττόμενες χώρες"", έγραψε ακόμη η πρόεδρος της Κομισιόν στο Twitter. Το ενεργειακό χάος προκλήθηκε με την απάντηση-αντίποινα της Ρωσίας στις κυρώσεις εις βάρος της, όταν ο Ρώσος πρόεδρος Βλαντίμιρ Πούτιν ζήτησε το φυσικό αέριο που εξάγεται στην ΕΕ να πληρώνεται σε ρούβλια. Από την πλευρά της, η πρόεδρος της Ευρωπαϊκής Επιτροπής Ούρσουλα φον ντερ Λάιεν δηλώνει ψύχραιμη, τονίζοντας για την ΕΕ ότι ""είχε προετοιμασθεί"" για την διακοπή της προμήθειας φυσικού αερίου και ετοιμάζει ""μία συντονισμένη απάντηση"". Ακολουθήστε το News247.gr στο Google News και μάθετε πρώτοι όλες τις ειδήσεις"	news247
130	Σύμβουλος Ζελένσκι: Δεν υπάρχει συμφωνία για συνάντηση με τον Πούτιν	Ο σύμβουλος του ουκρανού προέδρου, Μιχαΐλο Ποντολιάκ διαψεύδει την επίτευξη συμφωνίας για συνάντηση μεταξύ Πούτιν και Ζελένσκι. 	                        ΚΟΣΜΟΣ	Ο Βλαντίμιρ Πούτιν	https://www.news247.gr/img/7070/9611701/353000/w660/660/putin.jpg	2022-04-27 23:43	Δεν έχει επιτευχθεί συμφωνία για συνάντηση του προέδρου της Ουκρανίας Βολοντίμιρ Ζελένσκι με τον ρώσο ομόλογό του Βλαντίμιρ Πούτιν, όπως μετέδωσε το πρακτορείο Interfax επικαλούμενο τον σύμβουλο της ουκρανικής προεδρίας Μιχαΐλο Ποντολιάκ. «Ο χρόνος της συνάντησης μεταξύ των προέδρων των δύο χωρών και το πλαίσιο αυτής της συνάντησης δεν έχουν αποφασιστεί ακόμη», φέρεται να δήλωσε ο Ποντολιάκ, ο οποίος είναι μέλος της ουκρανικής αντιπροσωπείας στις ειρηνευτικές συνομιλίες με τη Ρωσία. Ο Ποντολιάκ ανέφερε ότι συνεχίζονται οι διαβουλεύσεις σε επίπεδο ομάδων εργασίας. Νωρίτερα σήμερα, ο υπουργός Άμυνας της Τουρκίας Χουλουσί Ακάρ είχε δηλώσει ότι η Άγκυρα ελπίζει πως Ζελένσκι και Πούτιν θα συναντηθούν μέσα στις επόμενες ημέρες. Ακολουθήστε το News247.gr στο Google News και μάθετε πρώτοι όλες τις ειδήσεις	news247
131	Ουκρανία: Η ένταση στις σχέσεις Δύσης-Ρωσίας απομακρύνει το τέλος του πολέμου	Σκληραίνουν τη στάση τους Ρωσία και Δύση με το ενδεχόμενο σύγκλισης μεταξύ των δύο πλευρών στις διαπραγματεύσεις να φαντάζει μακρινό. Περιοχές τις ανατολικής Ουκρανίας πέφτουν η μια μετά την άλλη στα χέρια της Ρωσίας.	                        ΚΟΣΜΟΣ	Κατεστραμμένο τανκ μπροστά από βομβαρδισμένο κτίριο στη Μαριούπολη	https://www.news247.gr/img/6778/9611461/028000/w660/660/tank.jpg	2022-04-27 20:15	"Στον τρίτο του μήνα μπαίνει ο πόλεμος στην Ουκρανία, με τις προοπτικές οποιουδήποτε είδους ειρήνης μέσω διαπραγματεύσεων να φαίνονται πιο μακρινές από ποτέ. Αμερικανοί και Ρώσοι αξιωματούχοι χρησιμοποιούν ολοένα και πιο αιχμηρή ρητορική, την ίδια ώρα που οι μάχες στα πεδία της σύγκρουσης γίνονται όλο και πιο σκληρές. Ταυτόχρονα, οι διαστάσεις του οικονομικού πολέμου είναι ολοένα και μεγαλύτερες. Τα γεγονότα των τελευταίων ημερών ξεκαθάρισαν ότι το χάσμα μεταξύ της Μόσχας και των αντιπάλων της διευρύνεται, μειώνοντας τις προοπτικές για διπλωματία. Η Ουκρανία και οι δυτικοί υποστηρικτές της φαίνεται να χάνουν την υπομονή τους με τη Ρωσία, καθώς συνεχίζει να προχωρά με μια εισβολή που, εάν πετύχει, απειλεί να ανατρέψει την παγκόσμια τάξη μετά τον Β' Παγκόσμιο Πόλεμο. Η Ρωσία σφυροκοπεί την ανατολική Ουκρανία, με αποστολή όπλων απαντά η Δύση Η μαζική στρατιωτική επιχείρηση της Μόσχας στην ανατολική Ουκρανία συνεχίζεται, αργά αλλά με επιτυχία, με το Κίεβο να αναγνωρίζει πλέον ότι αρκετές πόλεις πέφτουν στα χέρια των Ρώσων. Όλο και περισσότερες αναφορές για εγκλήματα πολέμου συνεχίζουν να εμφανίζονται, ενώ παράλληλα ετοιμάζεται και το ""ψευτο-δημοψήφισμα"" στην κατεχόμενη Χερσώνα από την πλευρά των Ρώσων. Οι ΗΠΑ και η Ευρωπαϊκή Ένωση έχουν ήδη θεσπίσει αρκετούς γύρους κυρώσεων με σκοπό να βλάψουν τη ρωσική οικονομία ως τιμωρία για την εισβολή, αλλά μια νέα προσπάθεια αποστολής όπλων στην Ουκρανία βρίσκεται πλέον σε εξέλιξη. Εκπρόσωποι από 40 χώρες συγκεντρώθηκαν στην αεροπορική βάση Ramstein στη Γερμανία αυτή την εβδομάδα για να βοηθήσουν στην οργάνωση και τον συντονισμό της παράδοσης όπλων. «Δεν έχουμε χρόνο για χάσιμο», δήλωσε τη Δευτέρα ο υπουργός Άμυνας των ΗΠΑ Λόιντ Όστιν. ""Πρέπει να κινηθούμε με την ταχύτητα του πολέμου. Και ξέρω ότι όλοι οι ηγέτες φεύγουν σήμερα πιο αποφασισμένοι από ποτέ για να υποστηρίξουν την Ουκρανία στον αγώνα της ενάντια στη ρωσική επιθετικότητα και τις φρικαλεότητες"". Ο Όστιν είπε ότι αρκετές χώρες συμφώνησαν να παράσχουν περισσότερη υποστήριξη στην Ουκρανία. Μεταξύ αυτών είναι η Γερμανία, η οποία από το τέλος του Β' Παγκοσμίου Πολέμου ήταν επιφυλακτική για την αποστολή όπλων σε άλλες χώρες, αλλά τώρα θα παραδώσει βαρύ οπλισμό στο Κίεβο. Πούτιν: Η Ρωσία θα απαντήσει άμεσα σε οποιαδήποτε χώρα επιχειρήσει να παρέμβει στην Ουκρανία Ο Ρώσος πρόεδρος Βλαντίμιρ Πούτιν προειδοποίησε σήμερα Τετάρτη ότι οποιεσδήποτε χώρες επιχειρήσουν να παρέμβουν στην Ουκρανία θα βρεθούν αντιμέτωπες με μια γρήγορη απάντηση από τη Ρωσία και δήλωσε ότι όλες οι αποφάσεις για το πώς θα αντιδράσει η Μόσχα σε μια τέτοια κατάσταση έχουν ήδη ληφθεί. Ο Πούτιν μιλώντας σε βουλευτές στην Αγία Πετρούπολη, είπε ότι η Δύση θέλει να κόψει τη Ρωσία σε διάφορα κομμάτια και την κατηγόρησε ότι ωθεί την Ουκρανία σε σύγκρουση με τη Ρωσία. Αναφερόμενος στις κυρώσεις που επέβαλλε η Δύση, είπε ότι το ρούβλι, το τραπεζικό σύστημα, ο τομέας των μεταφορών και η οικονομία της Ρωσίας στο σύνολό τους έχουν αντέξει τις κυρώσεις που επιβλήθηκαν κατά της Μόσχας και υποσχέθηκε απάντηση στις προσπάθειες απομόνωσης της Ρωσίας. Το υπουργείο Οικονομίας της Ρωσίας αναμένει ότι το ακαθάριστο εγχώριο προϊόν (ΑΕΠ) θα συρρικνωθεί κατά 8,8% το 2022 σύμφωνα με το βασικό σενάριο ή κατά 12,4% σύμφωνα με ένα πιο συντηρητικό σενάριο, μέ βάση ένα έγγραφο που είδε το Reuters, το οποίο δείχνει ότι οι πιέσεις που ασκούν οι κυρώσεις έχουν επιπτώσεις. Σλοβακία:Έτοιμη να ενισχύσει το Κίεβο με βαρύ οπλισμό Η πρόεδρος Ζουζάνα Τσαπούτοβα δήλωσε σήμερα ότι η Σλοβακία είναι έτοιμη να παραδώσει στη γειτονική Ουκρανία περισσότερα όπλα, εφόσον η άμυνα της χώρας της παραμένει ασφαλής. Σύμφωνα με την πρόεδρο Τσαπούτοβα, βρίσκονται σε εξέλιξη διαπραγματεύσεις για την παράδοση σλοβακικών αυτοκινούμενων πυροβόλων howitzer στην Ουκρανία. «Η θέση της Σλοβακικής Δημοκρατίας είναι σαφής», είπε η Τσαπούτοβα. «Από την αρχή, πέραν της ανθρωπιστικής βοήθειας, προσφέραμε και στρατιωτική βοήθεια», συνέχισε και τόνισε πως είναι η μεγαλύτερη βοήθεια που έχει προσφέρει ποτέ η χώρα της. Η Σλοβακία έχει ήδη παραχωρήσει το πυραυλικό αντιαεροπορικό σύστημα S-300 στην Ουκρανία, μεταξύ άλλων όπλων και εξοπλισμού. Ωστόσο, η πρόεδρος Τσαπούτοβα υπογράμμισε πως προϋπόθεση για περαιτέρω παραδόσεις όπλων είναι να μην υπονομευτεί η ετοιμότητα των ενόπλων δυνάμεων της Σλοβακίας. Για τον λόγο αυτόν, είπε πως διεξάγονται συνομιλίες όχι μόνο με εκπροσώπους της Ουκρανίας αλλά και με τους συμμάχους στο ΝΑΤΟ. Η Ρωσία σταματά την παροχή φυσικού αερίου σε Βουλγαρία - Πολωνία Στη διακοπή της παροχής φυσικού αερίου σε Βουλγαρία και Πολωνία προχώρησε την Τρίτη η Μόσχα. Η ρωσική Gazprom ενημέρωσε τη βουλγαρική κρατική εταιρεία διανομής φυσικού αερίου Bulgargaz για την διακοπή της παροχής φυσικού αερίου από αύριο Τετάρτη, όπως ανακοίνωσε το υπουργείο Ενέργειας της Βουλγαρίας. Το βουλγαρικό υπουργείο αναφέρει έχει λάβει μέτρα για την εξεύρεση εναλλακτικών λύσεων σε ό,τι αφορά τις προμήθειες φυσικού αερίου και τη διαχείριση της κατάστασης. Ο ρωσικός ενεργειακός κολοσσός ενημέρωσε νωρίτερα και την πολωνική κρατική εταιρεία πετρελαίου και φυσικού αερίου PGNiG ότι διακόπτει την προμήθεια φυσικού αερίου μέσω του αγωγού Yamal από τις 9 το πρωί (ώρα Ελλάδος) της Τετάρτης. Ο ρώσος πρόεδρος Βλαντίμιρ Πούτιν έχει απαιτήσει από χώρες τις οποίες χαρακτηρίζει «μη φιλικές» να συμφωνήσουν στην εφαρμογή ενός σχεδίου βάσει του οποίου θα πρέπει να ανοίξουν λογαριασμούς στην Gazprombank για τις πληρωμές του ρωσικού φυσικού αερίου, με την τελευταία να αναλαμβάνει τη μετατροπή του συναλλάγματος σε ρούβλια. Ο ισχυρός άνδρας του Κρεμλίνου είχε απειλήσει να κλείσει την «κάνουλα» του φυσικού αερίου σε περίπτωση που οι αξιώσεις του δεν ικανοποιούνταν πλήρως. «Η νέα διαδικασία πληρωμής σε δύο στάδια, που προτείνει η Ρωσία, δεν είναι σύμφωνη με την υφιστάμενη σύμβαση μέχρι το τέλος του τρέχοντος έτους και εγκυμονεί σημαντικούς κινδύνους για τη Βουλγαρία, συμπεριλαμβανομένης της πραγματοποίησης πληρωμών χωρίς να λαμβάνει καμία προμήθεια φυσικού αερίου από τη ρωσική πλευρά», ανέφερε το υπουργείο Ενέργειας της Βουλγαρίας. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
132	Τέλος από σήμερα το ρωσικό φυσικό αέριο σε Πολωνία και Βουλγαρία	"Ο Πούτιν μπλόκαρε τις ""μη φιλικές"" χώρες της Πολωνίας και της Βουλγαρίας, με τον ρωσικό ενεργειακό κολοσσό Gazprom να ανακοινώνει την αναστολή παροχής φυσικού αερίου."	                        ΚΟΣΜΟΣ	Εργοστάσιο φυσικού αερίου	https://www.news247.gr/img/8681/9610627/124000/w660/660/gas.jpg	2022-04-27 07:53	"Ο ρωσικός ενεργειακός κολοσσός Gazprom αναστέλλει από σήμερα Τετάρτη 27/04 τις παραδόσεις φυσικού αερίου στη Βουλγαρία και στην Πολωνία, όπως ανακοίνωσαν το βράδυ της Τρίτης τα αρμόδια υπουργεία των δύο χωρών, υπογραμμίζοντας πως έχουν προετοιμαστεί για αυτό. «Στις 26 Απριλίου 2022, η Gazprom ενημέρωσε την PGNiG για την πρόθεσή της να αναστείλει πλήρως τις παραδόσεις στο πλαίσιο της σύμβασης (για τον αγωγό) Yamal (...) στις 27 Απριλίου», ανέφερε η πολωνική κρατική εταιρεία σε δελτίο Τύπου. Ο ενεργειακός εφοδιασμός της Πολωνίας είναι ασφαλής, διαβεβαίωσε η υπουργός Κλίματος και Περιβάλλοντος Άννα Μόσκβα, υπογραμμίζοντας πως «δεν θα υπάρξει έλλειψη φυσικού αερίου στα πολωνικά σπίτια. Από την πρώτη ημέρα του πολέμου, έχουμε δηλώσει ότι είμαστε έτοιμοι για πλήρη ανεξαρτησία από τις ρωσικές πρώτες ύλες». Οι ροές από άλλες πηγές θα αντικαταστήσουν τις προμήθειες της Gazprom, τόνισε από την πλευρά του ο αρμόδιος υπουργός για την Ενεργειακή Ασφάλεια της Πολωνίας Πιοτρ Ναΐμσκι, συμπληρώνοντας πως ούτως ή άλλως η σύμβαση για τον αγωγό Yamal επρόκειτο να λήξει τον Δεκέμβριο. Μπλόκο και στη ""μη φιλική"" Βουλγαρία Λίγες ώρες αργότερα το υπουργείο Ενέργειας της Βουλγαρίας ανακοίνωσε ότι η Gazprom ενημέρωσε τη βουλγαρική κρατική εταιρεία διανομής φυσικού αερίου Bulgargaz για την αναστολή των παραδόσεων φυσικού αερίου από σήμερα Τετάρτη. Το βουλγαρικό υπουργείο αναφέρει έχει λάβει μέτρα για την εξεύρεση εναλλακτικών λύσεων σε ό,τι αφορά τις προμήθειες φυσικού αερίου και τη διαχείριση της κατάστασης. Υπογραμμίζει ότι στην παρούσα φάση δεν απαιτούνται περιορισμοί στην κατανάλωση φυσικού αερίου στη Βουλγαρία, η οποία καλύπτει πάνω από το 90% των αναγκών της με τις εισαγωγές από την Gazprom. Ο Βλαντίμιρ Πούτιν έχει απαιτήσει από χώρες τις οποίες χαρακτηρίζει «μη φιλικές» να συμφωνήσουν στην εφαρμογή ενός σχεδίου βάσει του οποίου θα πρέπει να ανοίξουν λογαριασμούς στην Gazprombank για τις πληρωμές του ρωσικού φυσικού αερίου, με την τελευταία να αναλαμβάνει τη μετατροπή του συναλλάγματος σε ρούβλια. Ο Ρώσος πρόεδρος είχε απειλήσει να κλείσει την «κάνουλα» του φυσικού αερίου σε περίπτωση που οι αξιώσεις του δεν ικανοποιούνταν πλήρως. «Η νέα διαδικασία πληρωμής σε δύο στάδια, που προτείνει η Ρωσία, δεν είναι σύμφωνη με την υφιστάμενη σύμβαση μέχρι το τέλος του τρέχοντος έτους και εγκυμονεί σημαντικούς κινδύνους για τη Βουλγαρία, συμπεριλαμβανομένης της πραγματοποίησης πληρωμών χωρίς να λαμβάνει καμία προμήθεια φυσικού αερίου από τη ρωσική πλευρά», ανέφερε το υπουργείο Ενέργειας της Βουλγαρίας. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
133	"Ουκρανία: Η εφιαλτική πρόβλεψη για τον πόλεμο - Εκρήξεις σε τρεις επαρχίες, ""έπεσε"" η Χερσώνα"	"Για ""πολύ ευρύτερους στόχους"" του ρωσικού στρατού κάνει λόγο ο Ζελένσκι. Την πρόβλεψη ότι ο πόλεμος μπορεί να συνεχιστεί όλη τη χρονιά, έκανε ο σύμβουλος της ουκρανικής προεδρίας. Η Μόσχα έκλεισε τη στρόφιγγα φυσικού αερίου σε Πολωνία και Βουλγαρία."	                        ΚΟΣΜΟΣ	Ρωσικά τανκ στην Ουκρανία	https://www.news247.gr/img/8045/9610658/965000/w660/660/tank.jpg	2022-04-27 07:39	"Δύο μήνες μετά τη ρωσική εισβολή στην Ουκρανία, με τις μάχες να μαίνονται, ο σύμβουλος της ουκρανικής προεδρίας Ολεξίι Αρεστόβιτς δήλωσε ότι ο πόλεμος ίσως συνεχιστεί όλη τη χρονιά. Ωστόσο, ταυτόχρονα είπε πως τα όπλα που παρέλαβαν πρόσφατα οι ουκρανικές δυνάμεις θα έχουν ""σοβαρό αντίκτυπο"" στην πορεία του πολέμου από τα τέλη Μαΐου ή τις αρχές Ιουνίου. Ο πόλεμος πιθανόν θα διαρκέσει αρκετούς μήνες ακόμη, πρόσθεσε. ""Πρέπει να προετοιμαστούμε για μακρά σύρραξη"". Ακόμη κι αν σταματήσουν οι μάχες στο Ντονμπάς που βρίσκονται σε εξέλιξη, αυτό δεν θα σημάνει το τέλος του πολέμου, πρόσθεσε ο κ. Αρεστόβιτς. Η Ρωσία διατείνεται πως κυρίευσε όλη την περιφέρεια της Χερσώνας Ο ρωσικός στρατός υποστήριξε χθες Τρίτη πως κατέγραψε εδαφικά κέρδη στην ανατολική και στη νότια Ουκρανία, ιδίως καταλαμβάνοντας την περιφέρεια της Χερσώνας. ""Ο ρωσικός στρατός πήρε τον έλεγχο ολόκληρης της περιφέρειας της Χερσώνας, τμημάτων των περιφερειών του Χαρκόβου, της Ζαπορίζιας και του Μικολάιφ, καθώς και μεγάλων τμημάτων των (σ.σ. αυτοανακηρυγμένων) Λαϊκών Δημοκρατιών του Ντονέτσκ και του Λουγκάνσκ"", δήλωσε ο υποστράτηγος Μιχαήλ Μιζίντσεφ. Η ομαλότητα αποκαθίσταται στις περιοχές που καταλήφθηκαν, επιδιορθώνονται υποδομές και άρχισε σπορά, σύμφωνα με τον ίδιο Ρώσο ανώτερο αξιωματικό. Τον ισχυρισμό της Μόσχας για την Χερσώνα όμως διέψευσε ο διοικητής των ουκρανικών δυνάμεων στην περιοχή: κατ’ αυτόν, γραμμές άμυνας συνεχίζουν να βρίσκονται μέσα στην περιφέρεια και οι Ρώσοι δεν έχουν καταφέρει να τις διασπάσουν. Είναι αδύνατο οι ισχυρισμοί των αντιμαχόμενων πλευρών να επαληθευτούν με ανεξάρτητο τρόπο. Εκρήξεις σε τρεις ρωσικές επαρχίες στα σύνορα με την Ουκρανία Σειρές ισχυρών εκρήξεων ακούστηκαν τις πρώτες πρωινές ώρες σε τρεις επαρχίες της Ρωσίας που γειτονεύουν με την Ουκρανία, ανακοίνωσαν οι τοπικές αρχές, με αποθήκη πυρομαχικών κοντά στη ρωσική πόλη Μπιέλγκοροντ να παίρνει φωτιά. Σύμφωνα με αξιωματούχο της επαρχίας Μπιέλγκοροντ, τον Βιάτσεσλαβ Γκλάντκοφ, η πυρκαγιά στον χώρο αποθήκευσης πυρομαχικών στο χωριό Στάραγια Νελίντοφκα κατασβέστηκε και δεν τραυματίστηκε κανείς άμαχος. Νωρίτερα αυτόν τον μήνα, οι τοπικές αρχές κατηγόρησαν ουκρανικές δυνάμεις ότι επιτέθηκαν σε χώρο αποθήκευσης καυσίμων με ελικόπτερα και άνοιξαν πυρ εναντίον διαφόρων χωριών. Η περιφέρεια Μπιέλγκοροντ γειτονεύει με τις περιφέρειες Λουγκάνσκ, Σούμι και Χάρκοβο της Ουκρανίας, όπου μαίνονται σφοδρές μάχες αφότου η Ρωσία εισέβαλε στην Ουκρανία την 24η Φεβρουαρίου. Ο Ρομάν Σταρόβοιτ, αξιωματούχος στην επαρχία Κουρσκ, η οποία επίσης γειτονεύει με την Ουκρανία, δήλωσε ότι ακούστηκαν εκρήξεις στην ομώνυμη πρωτεύουσά της, που πιθανόν οφείλονταν στην ενεργοποίηση συστημάτων αντιαεροπορικής άμυνας. Στη Βορονέζ, πρωτεύουσα επαρχίας που γειτονεύει με την Ουκρανία, το πρακτορείο ειδήσεων TASS μετέδωσε ότι ακούστηκαν δύο εκρήξεις και ότι διενεργείται έρευνα. Τέλος το ρωσικό φυσικό αέριο από σήμερα σε Πολωνία και Βουλγαρία Ο ρωσικός ενεργειακός κολοσσός Gazprom αναστέλλει από σήμερα Τετάρτη (27/04) τις παραδόσεις φυσικού αερίου στη Βουλγαρία και στην Πολωνία, όπως ανακοίνωσαν το βράδυ της Τρίτης τα αρμόδια υπουργεία των δύο χωρών, υπογραμμίζοντας πως έχουν προετοιμαστεί για αυτό. ""Στις 26 Απριλίου 2022, η Gazprom ενημέρωσε την PGNiG για την πρόθεσή της να αναστείλει πλήρως τις παραδόσεις στο πλαίσιο της σύμβασης (για τον αγωγό) Yamal (...) στις 27 Απριλίου"", ανέφερε η πολωνική κρατική εταιρεία σε δελτίο Τύπου. Ο ενεργειακός εφοδιασμός της Πολωνίας είναι ασφαλής, διαβεβαίωσε η υπουργός Κλίματος και Περιβάλλοντος Άννα Μόσκβα, υπογραμμίζοντας πως ""δεν θα υπάρξει έλλειψη φυσικού αερίου στα πολωνικά σπίτια. Από την πρώτη ημέρα του πολέμου, έχουμε δηλώσει ότι είμαστε έτοιμοι για πλήρη ανεξαρτησία από τις ρωσικές πρώτες ύλες"". Οι ροές από άλλες πηγές θα αντικαταστήσουν τις προμήθειες της Gazprom, τόνισε από την πλευρά του ο αρμόδιος υπουργός για την Ενεργειακή Ασφάλεια της Πολωνίας Πιοτρ Ναΐμσκι, συμπληρώνοντας πως ούτως ή άλλως η σύμβαση για τον αγωγό Yamal επρόκειτο να λήξει τον Δεκέμβριο. Λίγες ώρες αργότερα το υπουργείο Ενέργειας της Βουλγαρίας ανακοίνωσε ότι η Gazprom ενημέρωσε τη βουλγαρική κρατική εταιρεία διανομής φυσικού αερίου Bulgargaz για την αναστολή των παραδόσεων φυσικού αερίου από σήμερα Τετάρτη. Το βουλγαρικό υπουργείο αναφέρει έχει λάβει μέτρα για την εξεύρεση εναλλακτικών λύσεων σε ό,τι αφορά τις προμήθειες φυσικού αερίου και τη διαχείριση της κατάστασης. Υπογραμμίζει ότι στην παρούσα φάση δεν απαιτούνται περιορισμοί στην κατανάλωση φυσικού αερίου στη Βουλγαρία, η οποία καλύπτει πάνω από το 90% των αναγκών της με τις εισαγωγές από την Gazprom. Ο Βλαντίμιρ Πούτιν έχει απαιτήσει από χώρες τις οποίες χαρακτηρίζει ""μη φιλικές"" να συμφωνήσουν στην εφαρμογή ενός σχεδίου βάσει του οποίου θα πρέπει να ανοίξουν λογαριασμούς στην Gazprombank για τις πληρωμές του ρωσικού φυσικού αερίου, με την τελευταία να αναλαμβάνει τη μετατροπή του συναλλάγματος σε ρούβλια. Ο Ρώσος πρόεδρος είχε απειλήσει να κλείσει την «κάνουλα» του φυσικού αερίου σε περίπτωση που οι αξιώσεις του δεν ικανοποιούνταν πλήρως. ""Η νέα διαδικασία πληρωμής σε δύο στάδια, που προτείνει η Ρωσία, δεν είναι σύμφωνη με την υφιστάμενη σύμβαση μέχρι το τέλος του τρέχοντος έτους και εγκυμονεί σημαντικούς κινδύνους για τη Βουλγαρία, συμπεριλαμβανομένης της πραγματοποίησης πληρωμών χωρίς να λαμβάνει καμία προμήθεια φυσικού αερίου από τη ρωσική πλευρά"", ανέφερε το υπουργείο Ενέργειας της Βουλγαρίας. Ζελένσκι: Η Ρωσία έχει πολύ ευρύτερους στόχους Ο Βολοντίμιρ Ζελένσκι δήλωσε χθες Τρίτη ότι οι στόχοι της Ρωσίας πάνε πολύ παραπέρα από τον πόλεμο που εξαπέλυσε εναντίον της Ουκρανίας. ""Σε τελευταία ανάλυση στόχος της ηγεσίας της Ρωσίας δεν είναι απλώς να καταλάβει την επικράτεια της Ουκρανίας, αλλά να διαμελίσει ολόκληρη την κεντρική και ανατολική Ευρώπη και να καταφέρει πλήγμα στη δημοκρατία σε όλο τον κόσμο"", υποστήριξε ο κ. Ζελένσκι κατά τη διάρκεια μαγνητοσκοπημένου διαγγέλματός του που μεταφορτώθηκε στην πλατφόρμα Telegram. Στον ""ελεύθερο κόσμο"" πρακτικά οι πάντες αντιλαμβάνονται πως η εισβολή στην Ουκρανία δεν είναι παρά η αρχή, υποστήριξε ο κ. Ζελένσκι. Οι συνεχιζόμενες ρωσικές επιθέσεις, στην Οδησσό (νότια), στο Ντονμπάς (ανατολικά), το μόνο που θα φέρουν στη Ρωσία είναι ""κι άλλες απώλειες"", απείλησε εξάλλου ο ουκρανός πρόεδρος. Θα φέρουν επίσης νέες κυρώσεις της ΕΕ και περισσότερους περιορισμούς στο εμπόριο, προεξόφλησε. Η πλειονότητα των Ρώσων θα πληρώσει για την επιθετική πολιτική της κυβέρνησης καθώς θα καταδικαστεί στη φτώχεια, υποστήριξε ακόμη ο κ. Ζελένσκι. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
134	Μετά την Πολωνία, η Ρωσία σταματά την παροχή φυσικού αερίου και στη Βουλγαρία	Ντόμινο εξελίξεων με την παροχή φυσικού αερίου από την Gazprom. Μετά την Πολωνία, η Ρωσία τη διακόπτει και στη Βουλγαρία.	                        ΚΟΣΜΟΣ	Αγωγός φυσικού αερίου	https://www.news247.gr/img/6763/9610386/026000/w660/660/aerio.jpg	2022-04-26 23:14	Η ρωσική Gazprom ενημέρωσε τη βουλγαρική κρατική εταιρεία διανομής φυσικού αερίου Bulgargaz για την διακοπή της παροχής φυσικού αερίου από αύριο Τετάρτη, όπως ανακοίνωσε το υπουργείο Ενέργειας της Βουλγαρίας. Το βουλγαρικό υπουργείο αναφέρει έχει λάβει μέτρα για την εξεύρεση εναλλακτικών λύσεων σε ό,τι αφορά τις προμήθειες φυσικού αερίου και τη διαχείριση της κατάστασης. Υπογραμμίζει ότι στην παρούσα φάση δεν απαιτούνται περιορισμοί στην κατανάλωση φυσικού αερίου στη Βουλγαρία, η οποία καλύπτει πάνω από το 90% των αναγκών της με τις εισαγωγές από την Gazprom. Νωρίτερα σήμερα, ο ρωσικός ενεργειακός κολοσσός είχε ενημερώσει την πολωνική κρατική εταιρεία πετρελαίου και φυσικού αερίου PGNiG ότι διακόπτει την προμήθεια φυσικού αερίου μέσω του αγωγού Yamal από τις 9 το πρωί (ώρα Ελλάδος) της Τετάρτης. Ο ρώσος πρόεδρος Βλαντίμιρ Πούτιν έχει απαιτήσει από χώρες τις οποίες χαρακτηρίζει «μη φιλικές» να συμφωνήσουν στην εφαρμογή ενός σχεδίου βάσει του οποίου θα πρέπει να ανοίξουν λογαριασμούς στην Gazprombank για τις πληρωμές του ρωσικού φυσικού αερίου, με την τελευταία να αναλαμβάνει τη μετατροπή του συναλλάγματος σε ρούβλια. Ο ισχυρός άνδρας του Κρεμλίνου είχε απειλήσει να κλείσει την «κάνουλα» του φυσικού αερίου σε περίπτωση που οι αξιώσεις του δεν ικανοποιούνταν πλήρως. «Η νέα διαδικασία πληρωμής σε δύο στάδια, που προτείνει η Ρωσία, δεν είναι σύμφωνη με την υφιστάμενη σύμβαση μέχρι το τέλος του τρέχοντος έτους και εγκυμονεί σημαντικούς κινδύνους για τη Βουλγαρία, συμπεριλαμβανομένης της πραγματοποίησης πληρωμών χωρίς να λαμβάνει καμία προμήθεια φυσικού αερίου από τη ρωσική πλευρά», ανέφερε το υπουργείο Ενέργειας της Βουλγαρίας. Ακολουθήστε το News247.gr στο Google News και μάθετε πρώτοι όλες τις ειδήσεις	news247
135	"Ουκρανία: Ο Πούτιν συμφωνεί ""επί της αρχής"" για την απομάκρυνση αμάχων από το Azovstal"	"""Παράθυρο"" αισιοδοξίας ανοίγει η συμφωνία του Βλαντίμιρ Πούτιν για την απομάκρυνση των αμάχων από το Azovstal, με τη συνδρομή του ΟΗΕ και του ΔΕΕΣ. Παραμένει δραματική η κατάσταση στις εγκαταστάσεις του εργοστασίου."	                        ΚΟΣΜΟΣ	Βομβαρδισμοί στη Μαριούπολη	https://www.news247.gr/img/4537/9610341/800000/w660/660/marioupoli.jpg	2022-04-26 22:43	"Εξελίξεις φαίνεται πως έφερε η επίσκεψη του Αντόνιο Γκουτέρες στη Μόσχα, καθώς ο Βλαντίμιρ Πούτιν συμφώνησε ""επί της αρχής"" για την απομάκρυνση αμάχων από το εργοστάσιο χάλυβα Azovstal, στη Μαριούπολη, με τη συνδρομή του ΟΗΕ και της Διεθνούς Επιτροπής του Ερυθρού Σταυρού, όπως αναφέρει ανακοίνωση του Οργανισμού Ηνωμένων Εθνών. «Θα ακολουθήσουν συζητήσεις μεταξύ του Γραφείου του ΟΗΕ για τον Συντονισμό των Ανθρωπιστικών Υποθέσεων και του ρωσικού υπουργείου Άμυνας», αναφέρει η ανακοίνωση που εκδόθηκε μετά τη συνάντηση που είχε στη Μόσχα ο γενικός γραμματέας του Οργανισμού Αντόνιο Γκουτέρες με τον πρόεδρο της Ρωσίας Βλαντίμιρ Πούτιν. Ο Πούτιν φέρεται να εξέφρασε στον Γκουτέρες την ελπίδα ότι οι διαπραγματεύσεις με την ουκρανική πλευρά θα έχουν «θετικό αποτέλεσμα». Νωρίτερα ο γ.γ. των Ηνωμένων Εθνών είχε καλέσει τη Μόσχα και το Κίεβο να εργαστούν σε συντονισμό με τον ΟΗΕ για το άνοιγμα «ανθρωπιστικών διαδρόμων» στην Ουκρανία, με σκοπό την απομάκρυνση του άμαχου πληθυσμού από περιοχές όπου μαίνονται οι εχθροπραξίες. Από την πλευρά του, ο επικεφαλής της ρωσικής διπλωματίας Σεργκέι Λαβρόφ απέρριψε πρόταση του Κιέβου για τη διεξαγωγή ειρηνευτικών συνομιλιών στη Μαριούπολη. Απελπιστική η κατάσταση στο Azovstal Το Κίεβο διέψευσε τη Δευτέρα δηλώσεις της Μόσχας, σύμφωνα με τις οποίες θα ίσχυε κατάπαυση πυρός χθες στο εργοστάσιο Azovstal με σκοπό την απομάκρυνση των αμάχων. Οι ρωσικές δυνάμεις συνεχίζουν να επιτίθενται στο εργοστάσιο Azovstal, στη Μαριούπολη, όπου έχουν οχυρωθεί Ουκρανοί μαχητές, δήλωσε ο βοηθός του προέδρου της Ουκρανίας Ολεξίι Αρέστοβιτς. «Ο εχθρός συνεχίζει να επιτίθεται εναντίον των αμυντικών γραμμών μας στην περιοχή του εργοστασίου Azovstal, χρησιμοποιώντας αεροσκάφη, πυροβολικό… Ανοίγοντας πυρ με άρματα μάχης και προσπαθώντας να προωθηθεί με ομάδες εφόδου, παραβιάζοντας την εντολή του ίδιου τους του ανώτατου διοικητή», είπε ο Αρέστοβιτς σε βιντεομήνυμα. Νέα τηλεφωνική επικοινωνία Ερντογάν - Πούτιν και κάλεσμα στο τραπέζι των συνομιλιών Να επιστρέψει στο τραπέζι των διαπραγματεύσεων, κάλεσε ο Ρετζέπ Ταγίπ Ερντογάν τον Βλαντίμιρ Πούτιν, κατά την τηλεφωνική επικοινωνία των δύο προέδρων. Σύμφωνα με σχετική ανακοίνωση του προεδρικού γραφείου, ο Τούρκος πρόεδρος, διατελώντας για ακόμη μια φορά το ρόλο του διαμεσολαβητή, ανέφερε στον Πούτιν ότι ""όλοι θα ωφεληθούν"" από μια νέα προσπάθεια για ειρήνη, με το τέλος της ρωσικής εισβολής στην Ουκρανία. Ο Ερντογάν, σύμφωνα με την ίδια ανακοίνωση, τόνισε στον Πούτιν την ""επείγουσα ανάγκη για κατάπαυση του πυρός στην Ουκρανία καθώς και για ανθρωπιστικούς διαδρόμους για να καταστεί δυνατή η εκκένωση"" των αμάχων. Ο Τούρκος πρόεδρος υποστήριξε ότι ""θα ωφεληθούν όλοι από την επιστροφή στη θετική δυναμική"" των συνομιλιών μεταξύ Ρώσων και Ουκρανών διαπραγματευτών στην Κωνσταντινούπολη, νωρίτερα αυτόν τον μήνα, αναφέρει η δήλωση. Μπλίνκεν: Ο Πούτιν δεν είναι ""σοβαρός"" στις προθέσεις του να διαπραγματευτεί Ο Βλαντίμιρ Πούτιν δεν είναι «σοβαρός» στις προθέσεις του να διαπραγματευτεί με την Ουκρανία για να τερματιστεί ο πόλεμος, ήταν η εκτίμηση που εξέφρασε σήμερα ο υπουργός Εξωτερικών των ΗΠΑ Άντονι Μπλίνκεν. «Δεν έχουμε δει κάποια ένδειξη έως σήμερα ότι ο πρόεδρος Πούτιν είναι σοβαρός σχετικά με τη διεξαγωγή σημαντικών διαπραγματεύσεων», είπε ο Μπλίνκεν, ενώπιον της επιτροπής Εξωτερικών Υποθέσεων της αμερικανικής Γερουσίας. Οι ΗΠΑ θα στηρίξουν τις ουκρανικές αρχές στις διπλωματικές προσπάθειές τους να διαπραγματευτούν μια ειρηνευτική συμφωνία, συμπλήρωσε ο επικεφαλής της αμερικανικής διπλωματίας, εξηγώντας πως «στόχος μας είναι να διασφαλίσουμε ότι έχουν τη δυνατότητα να αποκρούσουν τη ρωσική επιθετικότητα και να ενισχύσουν τη θέση τους σε ένα ενδεχόμενο τραπέζι διαπραγματεύσεων». Ο Άντονι Μπλίνκεν απάντησε στον γερουσιαστή Ραντ Πολ, έναν Ρεπουμπλικάνο που αντιτίθεται στην παρεμβατική πολιτική των ΗΠΑ, ο οποίος κατηγορεί τον Τζο Μπάιντεν ότι συνέβαλε στην απόφαση του Πούτιν να εισβάλει στην Ουκρανία «διατυμπανίζοντας (την ιδέα) μιας ένταξης της Ουκρανίας στους κόλπους του ΝΑΤΟ». Όμως, για τον Αμερικανό ΥΠΕΞ, είναι σαφές, συζητώντας με τη Ρωσία πριν από την εισβολή, ότι οι επικρίσεις του Πούτιν σχετικά με την ένταξη του Κιέβου στο ΝΑΤΟ ήταν ένα πρόσχημα. «Προσπαθήσαμε να συζητήσουμε σοβαρά με (τους Ρώσους) σχετικά με αυτά τα θέματα», εξήγησε. «Είναι απολύτως σαφές, σύμφωνα με τα ίδια τα λόγια του προέδρου Πούτιν, ότι αυτό δεν είχε να κάνει ποτέ με μια ενδεχόμενη είσοδο της Ουκρανίας στο ΝΑΤΟ, αλλά επειδή πίστευε πάντα ότι η Ουκρανία δεν αξίζει να είναι μια κυρίαρχη και ανεξάρτητη χώρα». Ακολουθήστε το News247.gr στο Google News και μάθετε πρώτοι όλες τις ειδήσεις"	news247
136	"Μπλίνκεν: Ο Πούτιν δεν είναι ""σοβαρός"" στις προθέσεις του να διαπραγματευτεί"	"""Δεν έχουμε δει κάποια ένδειξη έως σήμερα ότι ο Πούτιν είναι σοβαρός σχετικά με τη διεξαγωγή σημαντικών διαπραγματεύσεων"", είπε ο επικεφαλής της αμερικανικής διπλωματίας"	                        ΚΟΣΜΟΣ	Άντονι Μπλίνκεν	https://www.news247.gr/img/418/9610208/485000/w660/660/blinken.jpg	2022-04-26 21:51	"Ο Βλαντίμιρ Πούτιν δεν είναι ""σοβαρός"" στις προθέσεις του να διαπραγματευτεί με την Ουκρανία για να τερματιστεί ο πόλεμος, ήταν η εκτίμηση που εξέφρασε σήμερα ο υπουργός Εξωτερικών των ΗΠΑ Άντονι Μπλίνκεν. ""Δεν έχουμε δει κάποια ένδειξη έως σήμερα ότι ο Πούτιν είναι σοβαρός σχετικά με τη διεξαγωγή σημαντικών διαπραγματεύσεων"", είπε ο Μπλίνκεν, ενώπιον της επιτροπής Εξωτερικών Υποθέσεων της αμερικανικής Γερουσίας. Οι ΗΠΑ θα στηρίξουν τις ουκρανικές αρχές στις διπλωματικές προσπάθειές τους να διαπραγματευτούν μια ειρηνευτική συμφωνία, συμπλήρωσε ο επικεφαλής της αμερικανικής διπλωματίας, εξηγώντας πως «στόχος μας είναι να διασφαλίσουμε ότι έχουν τη δυνατότητα να αποκρούσουν τη ρωσική επιθετικότητα και να ενισχύσουν τη θέση τους σε ένα ενδεχόμενο τραπέζι διαπραγματεύσεων». Ο Άντονι Μπλίνκεν απάντησε στον γερουσιαστή Ραντ Πολ, έναν Ρεπουμπλικάνο που αντιτίθεται στην παρεμβατική πολιτική των ΗΠΑ, ο οποίος κατηγορεί τον Τζο Μπάιντεν ότι συνέβαλε στην απόφαση του Πούτιν να εισβάλει στην Ουκρανία «διατυμπανίζοντας (την ιδέα) μιας ένταξης της Ουκρανίας στους κόλπους του ΝΑΤΟ». Όμως, για τον Αμερικανό ΥΠΕΞ, είναι σαφές, συζητώντας με τη Ρωσία πριν από την εισβολή της 24ης Φεβρουαρίου, ότι οι επικρίσεις του Πούτιν σχετικά με την ένταξη του Κιέβου στο ΝΑΤΟ ήταν ένα πρόσχημα. «Προσπαθήσαμε να συζητήσουμε σοβαρά με (τους Ρώσους) σχετικά με αυτά τα θέματα», εξήγησε. «Είναι απολύτως σαφές, σύμφωνα με τα ίδια τα λόγια του προέδρου Πούτιν, ότι αυτό δεν είχε να κάνει ποτέ με μια ενδεχόμενη είσοδο της Ουκρανίας στο ΝΑΤΟ, αλλά επειδή πίστευε πάντα ότι η Ουκρανία δεν αξίζει να είναι μια κυρίαρχη και ανεξάρτητη χώρα». Ακολουθήστε το News247.gr στο Google News και μάθετε πρώτοι όλες τις ειδήσεις"	news247
137	Νέα τηλεφωνική επικοινωνία Ερντογάν - Πούτιν και κάλεσμα στο τραπέζι των συνομιλιών	Κατόπιν τηλεφωνικής επικοινωνίας τους, ο Τούρκος πρόεδρος κάλεσε για ακόμη μια φορά τον Βλαντίμιρ Πούτιν σε διαπραγματεύσεις για την Ουκρανία, τονίζοντας την ανάγκη για κατάπαυση του πυρός.	                        ΚΟΣΜΟΣ	Ρετζέπ Ταγίπ Ερντογάν και Βλαντιμίρ Πούτιν	https://www.news247.gr/img/1976/9370679/288000/w660/660/erdogan-putin.jpg	2022-04-26 20:31	"Να επιστρέψει στο τραπέζι των διαπραγματεύσεων, κάλεσε ο Ρετζέπ Ταγίπ Ερντογάν τον Βλαντίμιρ Πούτιν, κατά την τηλεφωνική επικοινωνία των δύο προέδρων. Σύμφωνα με σχετική ανακοίνωση του προεδρικού γραφείου, ο Τούρκος πρόεδρος, διατελώντας για ακόμη μια φορά το ρόλο του διαμεσολαβητή, ανέφερε στον Πούτιν ότι ""όλοι θα ωφεληθούν"" από μια νέα προσπάθεια για ειρήνη, με το τέλος της ρωσικής εισβολής στην Ουκρανία. Ο Ερντογάν, σύμφωνα με την ίδια ανακοίνωση, τόνισε στον Πούτιν την ""επείγουσα ανάγκη για κατάπαυση του πυρός στην Ουκρανία καθώς και για ανθρωπιστικούς διαδρόμους για να καταστεί δυνατή η εκκένωση"" των αμάχων. Ο Τούρκος πρόεδρος υποστήριξε ότι ""θα ωφεληθούν όλοι από την επιστροφή στη θετική δυναμική"" των συνομιλιών μεταξύ Ρώσων και Ουκρανών διαπραγματευτών στην Κωνσταντινούπολη, νωρίτερα αυτόν τον μήνα, αναφέρει η δήλωση. Μπλίνκεν: Ο Πούτιν δεν είναι ""σοβαρός"" στις προθέσεις του να διαπραγματευτεί Ο Βλαντίμιρ Πούτιν δεν είναι «σοβαρός» στις προθέσεις του να διαπραγματευτεί με την Ουκρανία για να τερματιστεί ο πόλεμος, ήταν η εκτίμηση που εξέφρασε σήμερα ο υπουργός Εξωτερικών των ΗΠΑ Άντονι Μπλίνκεν. «Δεν έχουμε δει κάποια ένδειξη έως σήμερα ότι ο πρόεδρος Πούτιν είναι σοβαρός σχετικά με τη διεξαγωγή σημαντικών διαπραγματεύσεων», είπε ο Μπλίνκεν, ενώπιον της επιτροπής Εξωτερικών Υποθέσεων της αμερικανικής Γερουσίας. Οι ΗΠΑ θα στηρίξουν τις ουκρανικές αρχές στις διπλωματικές προσπάθειές τους να διαπραγματευτούν μια ειρηνευτική συμφωνία, συμπλήρωσε ο επικεφαλής της αμερικανικής διπλωματίας, εξηγώντας πως «στόχος μας είναι να διασφαλίσουμε ότι έχουν τη δυνατότητα να αποκρούσουν τη ρωσική επιθετικότητα και να ενισχύσουν τη θέση τους σε ένα ενδεχόμενο τραπέζι διαπραγματεύσεων». Ο Άντονι Μπλίνκεν απάντησε στον γερουσιαστή Ραντ Πολ, έναν Ρεπουμπλικάνο που αντιτίθεται στην παρεμβατική πολιτική των ΗΠΑ, ο οποίος κατηγορεί τον Τζο Μπάιντεν ότι συνέβαλε στην απόφαση του Πούτιν να εισβάλει στην Ουκρανία «διατυμπανίζοντας (την ιδέα) μιας ένταξης της Ουκρανίας στους κόλπους του ΝΑΤΟ». Όμως, για τον Αμερικανό ΥΠΕΞ, είναι σαφές, συζητώντας με τη Ρωσία πριν από την εισβολή, ότι οι επικρίσεις του Πούτιν σχετικά με την ένταξη του Κιέβου στο ΝΑΤΟ ήταν ένα πρόσχημα. «Προσπαθήσαμε να συζητήσουμε σοβαρά με (τους Ρώσους) σχετικά με αυτά τα θέματα», εξήγησε. «Είναι απολύτως σαφές, σύμφωνα με τα ίδια τα λόγια του προέδρου Πούτιν, ότι αυτό δεν είχε να κάνει ποτέ με μια ενδεχόμενη είσοδο της Ουκρανίας στο ΝΑΤΟ, αλλά επειδή πίστευε πάντα ότι η Ουκρανία δεν αξίζει να είναι μια κυρίαρχη και ανεξάρτητη χώρα». Ακολουθήστε το News247.gr στο Google News και μάθετε πρώτοι όλες τις ειδήσεις"	news247
138	"Πούτιν: ""Η Δύση σχεδίαζε να δολοφονήσει Ρώσο δημοσιογράφο"" "	Σύμφωνα με τον Βλάντιμιρ Πούτιν, η Ομοσπονδιακή Υπηρεσία Ασφαλείας (FSB) σταμάτησε τις δραστηριότητες μιας τρομοκρατικής ομάδας, που σχεδίαζε να δολοφονήσει έναν διάσημο Ρώσο δημοσιογράφο.	                        ΚΟΣΜΟΣ	Ο Βλαντίμιρ Πούτιν	https://www.news247.gr/img/8601/9606903/089000/w660/660/vladimir_putin.jpg	2022-04-25 17:06	Ο πρόεδρος της Ρωσίας Βλαντίμιρ Πούτιν δήλωσε σήμερα ότι η κύρια υπηρεσία πληροφοριών της χώρας του ανέτρεψε αυτό που εκείνος περιέγραψε ως μια δυτική συνωμοσία για τη δολοφονία ενός επιφανούς Ρώσου δημοσιογράφου. «Σήμερα το πρωί, η Ομοσπονδιακή Υπηρεσία Ασφαλείας (FSB) σταμάτησε τις δραστηριότητες μιας τρομοκρατικής ομάδας, που σχεδίαζε να επιτεθεί και να δολοφονήσει έναν διάσημο Ρώσο τηλεοπτικό δημοσιογράφο», είπε σε εισαγγελείς ο Πούτιν, όπως μεταδίδει το πρακτορείο ειδήσεων Reuters. «Προχώρησαν στον τρόμο, να σχεδιάσουν τη δολοφονία των δημοσιογράφων μας», είπε ο Πούτιν. Ο Ρώσος πρόεδρος δεν παρουσίασε προς το παρόν στοιχεία που να στηρίζουν τους ισχυρισμούς του. Το Reuters δεν έχει καταφέρει να επαληθεύσει αμέσως τα όσα υποστήριξε. Από την πλευρά του, το πρακτορείο ειδήσεων Interfax, σε τηλεγράφημα που αναμεταδίδει το Reuters, αναφέρει πως μέλη μιας εθνικιστικής ομάδας κρατούνται από τις ρωσικές αρχές. Το Interfax μεταδίδει, επίσης, ότι η ομάδα που ενεργεί υπό τις εντολές Ουκρανών κατασκόπων σχεδίαζε να δολοφονήσει τον Ρώσο δημοσιογράφο Βλαντίμιρ Σολόβιεφ. Ο Πούτιν σημείωσε πως η Δύση επιχειρεί να καταστρέψει τη Ρωσία εκ των έσω της, όμως τέτοιες προσπάθειες θα αποτύχουν. Κατήγγειλε, επιπλέον, πως η αμερικανική Κεντρική Υπηρεσία Πληροφοριών κατευθύνει τις προσπάθειες υπονόμευσης της Ρωσίας και συμβουλεύει την ουκρανική κυβέρνηση. Ο Ρώσος πρόεδρος είπε ότι ξένα ΜΜΕ και μέσα κοινωνικής δικτύωσης χρησιμοποιούνται από τη Δύση για να κατασκευάσουν προκλήσεις εναντίον των ρωσικών ενόπλων δυνάμεων. Τέτοιες ενέργειες, τόνισε, θα πρέπει να σταματήσουν. Η ουκρανική υπηρεσία Ασφαλείας αρνείται ότι σχεδιάζει να σκοτώσει Ρώσο δημοσιογράφο Η κρατική Υπηρεσία Ασφαλείας της Ουκρανίας (SBU) αρνήθηκε σήμερα ότι έχει οποιοδήποτε σχέδιο να δολοφονήσει τον Ρώσο παρουσιαστή Βλαντίμιρ Σολόβιεφ. Εξέδωσε την ανακοίνωση αυτή, αφότου ο πρόεδρος της Ρωσίας Βλαντίμιρ Πούτιν δήλωσε πως η Ομοσπονδιακή Υπηρεσία Ασφαλείας της Ρωσίας απέτρεψε μια απόπειρα δολοφονίας από μια «τρομοκρατική οργάνωση» εναντίον ενός δημοσιογράφου, τον οποίο ρωσικά ΜΜΕ κατονόμασαν αργότερα ως τον Σολόβιεφ. «Η SBU δεν σχεδιάζει να δολοφονήσει τον Σολόβιεφ», τονίζει η SBU σε μια ανακοίνωση που ανήρτησε στο Telegram. Ακολουθήστε το News247.gr στο Google News και μάθετε πρώτοι όλες τις ειδήσεις	news247
139	Ο Πούτιν συνεχάρη τον Μακρόν για την επανεκλογή του	"""Σας εύχομαι ειλικρινά καλή επιτυχία στη δημόσια δράση σας καθώς και καλή υγεία"" ανέφερε ο Πούτιν στο συγχαρητήριο τηλεγράφημα που απέστειλε στον Μακρόν."	                        ΚΟΣΜΟΣ	Ο Βλαντίμιρ Πούτιν και ο Εμανουέλ Μακρόν	https://www.news247.gr/img/9096/9608849/432000/w660/660/putin-macron.jpg	2022-04-25 11:22	"Ο Ρώσος πρόεδρος Βλαντίμιρ Πούτιν συνεχάρη σήμερα τον Γάλλο ομόλογό του Εμανουέλ Μακρόν για την επανεκλογή του και του ευχήθηκε ""καλή επιτυχία"" στη νέα του θητεία, σύμφωνα με το Κρεμλίνο. ""Σας εύχομαι ειλικρινά καλή επιτυχία στη δημόσια δράση σας καθώς και καλή υγεία"", ανέφερε ο Πούτιν στο συγχαρητήριο τηλεγράφημα που απέστειλε στον Μακρόν. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
140	Πόλεμος στην Ουκρανία: Πώς οι Ρώσοι έκαναν την Αζοφική θάλασσα ρωσική λίμνη 	Η Ρωσία επικεντρώνεται στον έλεγχο της νοτιανατολικής Ουκρανίας καθιστώντας την Αζοφική θάλασσα ρωσική λίμνη. Δείτε το σχετικό χάρτη. 	                        ΚΟΣΜΟΣ	Πλατφόρμα στο λιμάνι της Μαριούπολης 	https://www.news247.gr/img/4071/9607519/624000/w660/660/azovsea1.jpg	2022-04-24 11:50	"Oταν η Ρωσία άρχισε την ""ειδική στρατιωτική επιχείρηση"", την εισβολή δηλαδή στην Ουκρανία, παρουσίασε ως κύριο λόγο της επέμβασης την αποναζιστικοποίηση της Ουκρανίας και την προστασία των ρωσόφωνων στο Ντονμπάς. Χωρίς να ισχυρίζεται κανείς ότι οι παραπάνω δεν αποτελούν λόγους, είναι σαφές (και γινέται και ολοένα περισσότερο ξεκάθαρο τις τελευταίες ημέρες) ότι οι Ρώσοι επενέβησαν και σκόρπισαν τον όλεθρο παραβιάζοντας κάθα έννοια διεθνούς δικαίου κυρίως για να ελέγξουν τους διαδρόμους της Αζοφικής θάλασσας την οποία ουσιαστικά θέλουν για αποκλειστική χρήση. Οπως φαίνεται από τον επικαιροποιημένο χάρτη που δημοσιεύει το βρετανικό υπουργείο άμυνας, οι Ρώσοι επικεντρώνουν το ενδιαφέρον τους στη νοτιοανατολική Ουκρανία μέχρι τη γραμμή της Χερσώνας και του Μικολάιβ στο νότο. Οι περιοχές που παρουσιάζονται με ροζ χρώμα φέρεται να ελέγχονται πλήρως ή σχεδόν πλήρως από τη Ρωσία. Από το κομβικής σημασίας για την τοπική οικονομία λιμάνι της Μαριούπολης και πιο δυτικά μέχρι τη Μελιτόπολη και εν συνεχεία τη χερσόνησο της Κριμαίας (η οποία αποτελεί ρωσικό έδαφος από το 2014) οι Ρώσοι έχουν καταφέρει με αίμα αθώων να καταστήσουν την Αζοφική θάλασσα ρωσική λίμνη με ότι αυτό συνεπάγεται για την εν γένει κυριαρχία στην περιοχή. Πριν από την επέμβαση της 24ης Φεβρουαρίου, η Αζοφική, περίκλειστη θάλασσα, μοιραζόταν μεταξύ Ουκρανίας (στις δυτικές ακτές) και της Ρωσίας (στις ανατολικές). Πλέον η Ρωσία ελέγχει το σύνολο της Αζοφικής θάλασσας σε νότο, βορρά, δύση και ανατολή αφήνοντας στην Ουκρανία ακτές μόνο στη Μαύρη Θάλασσα. Προσώρας οι Ρώσοι, αν και χτυπούν παντού, δεν ελέγχουν την Οδησσό (αν και την χτύπησαν με πυραύλους το Σάββατο, κατά ουκρανικές πηγές) αλλά ούτε και το Μικολάιβ, παρά το λουτρό αίματος. Σύμφωνα πάντα με το χάρτη παλεύουν για τη Χερσώνα και έχουν στραμμένη την προσοχή τους και στις περιοχές στις οποίες καταλήγει ο μεγάλος ποταμός Δνείπερος. Τα χτυπήματα πλέον στην υπόλοιπη ουκρανική επικράτεια (από τη δύση, στο Λβιβ, μέχρι και το Κίεβο) χρησιμεύουν στο να κρατούν καθηλωμένες τις ουκρανικές δυνάμεις έτσι ώστε να μην ενισχύεται η αντίσταση στα νοτιανατολικά. Ηταν αυτό που ήθελε εξ αρχής ο Πούτιν; Δύσκολο να το πει κάποιος. Ο Ρώσος πρόεδρος μιλούσε ακόμα και για αλλαγή κυβέρνησης στο Κίεβο (υπονοώντας ότι προκρίνει λύση ρωσόφιλου κυβερνητικού σχήματος) ωστόσο η αποτελεσματική και γενναία αντίσταση που συνάντησε προφανώς τον έκανε να αναθεωρήσει τα σχέδιά του. Ακόμα όμως και τα εδάφη που έχει ήδη ελέγξει, καθιστούν, στη θεωρία πάντα (κανείς δεν ξέρει σε ποια οικονομική κατάσταση θα βρίσκεται η Ρωσία βγαίνοντας από τον πόλεμο) τη χώρα του ακόμα πιο ισχυρή γεωπολιτικά και σίγουρα πιο μεγάλη. Το κόστος βέβαια σε ανθρώπινες ζωές είναι τέραστιο ενώ η Ρωσία θα έχει πια να αντιμετωπίσει μία Δύση η οποία θα είναι πλήρως υποψιασμένη για το γεγονός ότι ο Πούτιν μπορεί άνετα να ερμηνεύει το Διεθνές Δίκαιο κατά το δοκούν. Ακολουθήστε το News247.gr στο Google News και μάθετε πρώτοι όλες τις ειδήσεις"	                        Νίκος Γιαννόπουλος
141	"Τουρκία: ""Μπλόκο"" σε αεροσκάφη που μεταφέρουν στρατιώτες από τη Ρωσία στη Συρία"	Κατόπιν διαβουλεύσεων με τη Μόσχα, η Τουρκία έκλεισε τον εναέριο χώρο της σε αεροσκάφη που μεταφέρουν στρατιώτες από τη Ρωσία στη Συρία.	                        ΚΟΣΜΟΣ	Ρωσικό αεροσκάφος	https://www.news247.gr/img/2417/9607820/454000/w660/660/rosia.jpg	2022-04-23 21:46	"Η Τουρκία έκλεισε τον εναέριο χώρο της στα ρωσικά αεροσκάφη που μεταφέρουν στρατεύματα προς τη Συρία, έπειτα από διαβουλεύσεις με τη Μόσχα, μετέδωσαν σήμερα τουρκικά ΜΜΕ, επικαλούμενα τον Τούρκο υπουργό Εξωτερικών Μεβλούτ Τσαβούσογλου. ""Κλείσαμε τον εναέριο χώρο στα στρατιωτικά αεροσκάφη της Ρωσίας και επίσης στα πολιτικά αεροσκάφη με προορισμό τη Συρία που μεταφέρουν στρατιώτες"", δήλωσε ο Τσαβούσογλου, χωρίς να διευκρινίσει το κίνητρο αυτής της απόφασης. Ο Τούρκος ΥΠΕΞ δήλωσε πως ενημέρωσε για την απόφαση αυτή τον Ρώσο ομόλογό του Σεργκέι Λαβρόφ, ο οποίος θα ενημερώσει με τη σειρά τον Βλαντίμιρ Πούτιν. Η απόφαση θα ισχύει για τρεις μήνες, διευκρίνισε ο Τσαβούσογλου. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
142	Κρήτη: Στη φετινή Ανάσταση αντί για τον Ιούδα θα κάψουν τον Πούτιν	"Στη ""σκιά"" του πολέμου στην Ουκρανία, οι κάτοικοι στις Στέρνες Χανίων επέλεξαν φέτος να κάψουν τον Πούτιν αντί για τον... πατροπαράδοτο Ιούδα."	                        ΚΟΙΝΩΝΙΑ	Η καύση του Πούτιν	https://www.news247.gr/img/8035/9607722/422000/w660/660/putin-kriti.jpg	2022-04-23 21:43	"""Κόντρα"" στα καθιερωμένα έθιμά τους πάνε φέτος οι κάτοικοι στις Στέρνες Χανίων, αφού επέλεξαν αντί για τον Ιούδα, όπως κάνουν κάθε χρόνο, να κάψουν τον Βλαντίμιρ Πούτιν. Πιο συγκεκριμένα, σύμφωνα με το zarpanews, οι Κρητικοί επέλεξαν να ""παρακάμψουν το έθιμο που αναβιώνει για παραπάνω από 50 χρόνια και, επηρεασμένοι από τον πόλεμο στην Ουκρανία, στη φετινή Ανάσταση θα κάψουν τον Ρώσο πρόεδρο. Δεν είναι η πρώτη φορά που... αφήνουν στην άκρη τον Ιούδα, αφού παλαιότερες χρονιές είχαν κάψει -μεταξύ άλλων- τον Αντώνη Σαμαρά και τον Ευάγγελο Βενιζέλο. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
143	Πόλεμος στην Ουκρανία: Στο Κίεβο την Κυριακή ο Μπλίνκεν - Το μήνυμα Ζελένσκι στον Πούτιν	Η πρώτη επίσημη επίσκεψη εκπροσώπων της αμερικανικής κυβέρνησης στην Ουκρανία, δύο μήνες μετά την έναρξη του πολέμου. Τι διαμηνύει ο Βολοντίμιρ Ζελένσκι στον Βλαντίμιρ Πούτιν.	                        ΚΟΣΜΟΣ	Βολοντίμιρ Ζελένσκι	https://www.news247.gr/img/2622/9607805/368000/w660/660/zelenskyy.jpg	2022-04-23 21:25	Στο Κίεβο θα μεταβεί αύριο, Κυριακή του Πάσχα (25/04), ο επικεφαλής του Στέιτ Ντιπάρτμεντ Άντονι Μπλίνκεν, όπως ανακοίνωσε ο πρόεδρος της Ουκρανίας Βολοντίμιρ Ζελένσκι, σε συνέντευξη Τύπου που παραχώρησε στο εσωτερικό ενός σταθμού του μετρό, στο κέντρο της ουκρανικής πρωτεύουσας. «Αύριο, Αμερικανοί αξιωματούχοι θα μεταβούν στη χώρα μας: Θα συναντηθώ με τον υπουργό Άμυνας (Λόιντ Όστιν) και τον Άντονι Μπλίνκεν», δήλωσε ο Ζελένσκι. Σημειώνεται πως είναι η πρώτη επίσημη επίσκεψη εκπροσώπων της αμερικανικής κυβέρνησης στην Ουκρανία, που θα γίνει ακριβώς δύο μήνες μετά την έναρξη της ρωσικής εισβολής στις 24 Φεβρουαρίου. Ερωτηθείς από το Γαλλικό Πρακτορείο, ένας εκπρόσωπος τύπου του Στέιτ Ντιπάρτμεντ δεν θέλησε να σχολιάσει σχετικά. Ο Ζελένσκι εξέφρασε, επιπλέον, την ελπίδα ότι ο Αμερικανός ομόλογός του Τζο Μπάιντεν θα μπορούσε επίσης «να έρθει να στηρίξει τον ουκρανικό λαό» στο Κίεβο, όταν η κατάσταση ασφαλείας το επιτρέψει. Διευκρίνισε πως οι συνομιλίες αύριο θα επικεντρωθούν στην παράδοση αμερικανικών όπλων στην Ουκρανία. «Την προηγούμενη εβδομάδα, οι ενδείξεις, τα μηνύματα, τα βήματα, οι προθεσμίες, οι αριθμοί- μιλάω για όπλα των ΗΠΑ, όλα βελτιώθηκαν», είπε με ικανοποίηση ενώπιον δημοσιογράφων, τονίζοντας πως είναι «ευγνώμων» προς την αμερικανική διοίκηση, ακόμα κι αν θα ήθελε «βαρύτερα και ισχυρότερα όπλα για να αντιμετωπίσει τον ρωσικό στρατό». Εξάλλου, όπως είπε, η Ουκρανία θέλει οι ΗΠΑ να συμφωνήσουν να είναι μία από τις εγγυήτριες χώρες ασφαλείας προκειμένου να την προστατεύσουν από μελλοντικές απειλές. Κατά τη διάρκεια της συνέντευξης τύπου που παραχώρησε στο Κίεβο, σημείωσε ότι αναμένει οι ΗΠΑ να μιλήσουν με τη Γερμανία σχετικά με την προμήθεια όπλων στην Ουκρανία Το μήνυμα του Ζελένσκι στον Πούτιν Ο πρόεδρος της Ουκρανίας Βολοντίμιρ Ζελένσκι τάχθηκε εκ νέου υπέρ του να συναντηθεί με τον Ρώσο ομόλογό του Βλαντίμιρ Πούτιν «προκειμένου να τερματιστεί ο πόλεμος». «Πιστεύω πως εκείνος που ξεκίνησε αυτόν τον πόλεμο μπορεί να βάλει ένα τέλος σε αυτόν», είπε ο Ζελένσκι, κατά τη διάρκεια της συνέντευξης τύπου, επαναλαμβάνοντας πως «δεν φοβάται να συναντήσει (τον Πούτιν)», εάν αυτό θα βοηθήσει στο να επιτευχθεί μια ειρηνευτική συμφωνία μεταξύ της Ρωσίας και της Ουκρανίας. Επιπλέον, ο Βολοντίμιρ Ζελένσκι είπε ότι το Κίεβο θα αποχωρήσει από τις διαπραγματεύσεις με τη Μόσχα, εάν οι στρατιωτικοί του που έχουν καταφύγει σε ένα τεράστιο βιομηχανικό συγκρότημα στο Αζοφστάλ, στη Μαριούπολη, στη νοτιοανατολική Ουκρανία, σκοτωθούν από τον ρωσικό στρατό. «Εάν οι άνδρες μας σκοτωθούν στη Μαριούπολη και εάν ψευδο-δημοψηφίσματα διοργανωθούν στην περιοχή της Χερσώνας (νότια), τότε η Ουκρανία θα αποσυρθεί από κάθε διαδικασία διαπραγματεύσεων», τόνισε ο Ζελένσκι από το Κίεβο. Τέλος, ο πρόεδρος της Ουκρανίας Βολοντόμιρ Ζελένσκι δήλωσε πως πιστεύει ότι η Ρωσία θα μπορούσε να κάνει χρήση ενός πυρηνικού όπλου, όμως δεν θέλει να πιστέψει ότι θα το έκανε. Ακολουθήστε το News247.gr στο Google News και μάθετε πρώτοι όλες τις ειδήσεις	news247
144	Πορτρέτο του Πούτιν με εικόνες του πολέμου στην Ουκρανία	"Λευκορώσος φωτογράφος δημιούργησε ένα πορτρέτο του Πούτιν από 1.500 στιγμιότυπα οθόνης και φωτογραφίες, σε μια ""σύνθεση"" που ""δείχνει"" τον αυτουργό του πολέμου στην Ουκρανία."	                        ΚΟΣΜΟΣ	Ο Βλαντίμιρ Πούτιν	https://www.news247.gr/img/118/9607707/141000/w660/660/putin.jpg	2022-04-23 19:51	"Ο Λευκορώσος φωτογράφος Pavel Krychko δημιούργησε ένα πορτρέτο του Ρώσου Προέδρου Βλαντίμιρ Πούτιν από 1.500 φωτογραφίες που τραβήχτηκαν κατά τη διάρκεια του πολέμου στην Ουκρανία. Στο εν λόγω πορτρέτο αποτυπώνεται η φρίκη του πολέμου, με τον Λευκορώσο καλλιτέχνη να ""δείχνει"" το πρόσωπο του ανθρώπου που έδωσε την εντολή να δολοφονηθούν άδικα τόσες χιλιάδες αθώοι άνθρωποι. “Τρόμος, πόνος, βάσανα, θάνατος, απανθρωπιά, κακία – όλα είναι σε αυτήν την εικόνα. Δεν καταλαβαίνω πώς οι άνθρωποι μπορούν να το υποστηρίξουν”, τόνισε ο φωτογράφος που ""συνέθεσε"" το πορτρέτο. Δείτε παρακάτω το πορτρέτο: Η δημοσίευση κοινοποιήθηκε από το χρήστη Pasha Kritchko (@pkritchko) Ακολουθήστε το News247.gr στο Google News και μάθετε πρώτοι όλες τις ειδήσεις"	news247
145	Ουκρανία: Νέες επιθέσεις στο Αζοφστάλ - Εντείνονται οι βομβαρδισμοί στο Λουγκάνσκ 	 Νέες επιθέσεις εξαπολύει η Ρωσία στην Ανατολική Ουκρανία ενώ άμαχοι άρχισαν συγκεντρώνονται κοντά σε εμπορικό κέντρο της Μαριούπολης προκειμένου να την εγκαταλείψουν. Ουκρανικό μαχητικό στο Χάρκοβο κατέρριψε η Ρωσία.	                        ΚΟΣΜΟΣ	Βομβαρδισμένο κτίριο στο Τσερνίχιβ	https://www.news247.gr/img/3586/9607385/098000/w660/660/vomvardismoi1.jpg	2022-04-23 13:53	"Οι ρωσικές δυνάμεις άρχισαν εκ νέου τα αεροπορικά πλήγματα και επιχειρούν επίθεση εναντίον του εργοστασίου χάλυβα της Μαριούπολης Αζοφστάλ, όπου βρίσκονται οι εναπομείνασες ουκρανικές δυνάμεις στην πόλη, είπε σήμερα ο Ουκρανός προεδρικός σύμβουλος Ολέξι Αρεστόβιτς. ""Ο εχθρός επιχειρεί να καταπνίξει την τελευταία αντίσταση των υπερασπιστών της Μαριούπολης στην περιοχή του Αζοφστάλ"", είπε ο Αρεστόβιτς στο εθνικό τηλεοπτικό δίκτυο. Την ίδια ώρα, όλες οι ελεγχόμενες από την Ουκρανία πόλεις στην ανατολική περιοχή Λουγκάνσκ δέχονται συνεχώς σήμερα βομβαρδισμό από τις ρωσικές δυνάμεις και το σφυροκόπημα εντείνεται, δήλωσε στην τηλεόραση ο κυβερνήτης της περιοχής Σερχίι Χαϊντάι. Ο ίδιος είπε ότι ουκρανικές δυνάμεις εγκαταλείπουν κάποιους οικισμούς για να ανασυγκροτηθούν αλλά ότι η κίνησή αυτή δεν ισοδυναμεί με σημαντικό πλήγμα. Ρωσία: Κατέρριψε ουκρανικό μαχητικό αεροσκάφος στο Χάρκοβο Το ρωσικό υπουργείο Άμυνας ανακοίνωσε σήμερα ότι οι δυνάμεις του κατέρριψαν ένα ουκρανικό μαχητικό αεροσκάφος Su-25 και κατέστρεψαν τρία ελικόπτερα MI-8 σε αεροδρόμιο στην περιοχή του Χαρκόβου της Ουκρανίας. Δεν υπήρξε άμεση αντίδραση από την ουκρανική πλευρά αναφορικά με τους ισχυρισμούς της Ρωσίας. Νέα προσπάθεια απομάκρυνσης αμάχων από τη Μαριούπολη Μια νέα προσπάθεια απομάκρυνσης αμάχων από τη Μαριούπολη, ένα μεγάλο μέρος της οποίας ελέγχεται από τον ρωσικό στρατό, σχεδιάζεται να γίνει σήμερα, όπως δήλωσε η αντιπρόεδρος της ουκρανικής κυβέρνησης Ιρίνα Βερεστσούκ. «Σήμερα, θα προσπαθήσουμε και πάλι να απομακρύνουμε γυναίκες, παιδιά και ηλικιωμένους», ανέφερε η Βερεστσούκ σε ανάρτησή της σε μέσα κοινωνικής δικτύωσης, διευκρινίζοντας ότι οι άμαχοι είχαν αρχίσει να συγκεντρώνονται κοντά σε εμπορικό κέντρο της πόλης και υπάρχουν ελπίδες ότι η απομάκρυνσή τους θα μπορέσει να ξεκινήσει γύρω στις 12.00 (τοπική ώρα και ώρα Ελλάδας). Η προσπάθεια αυτή γίνεται ενώ ο Ουκρανός πρόεδρος Βολοντίμιρ Ζελένσκι ζήτησε και πάλι χθες βράδυ μια παύση των συγκρούσεων προκειμένου να απομακρυνθούν οι άμαχοι από τις ουκρανικές πόλεις τις οποίες πολιορκούν ρωσικές δυνάμεις, ξεκινώντας από την Μαριούπολη. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
146	"Ζελένσκι: Η Μόσχα ""θέλει να εισβάλει σε άλλες χώρες"""	Σε πλήρη ανάπτυξη είναι οι ρωσικές στρατιωτικές δυνάμεις στην ανατολική Ουκρανία, ενώ θεωρείται πιθανό σήμερα να ανοίξει διάδρομος για την απομάκρυνση αμάχων από τη Μαριούπολη. 	                        ΚΟΣΜΟΣ	Βομβαρδισμένο κτίριο στο Χάρκοβο	https://www.news247.gr/img/7227/9607174/032000/w660/660/vomvardismoi.jpg	2022-04-23 09:45	"Μονάδες του ρωσικού στρατού έχουν καταλάβει διάφορες θέσεις και οχυρώνονται σε αυτές στην ανατολική Ουκρανία, σύμφωνα με ενημέρωση του ουκρανικού γενικού επιτελείου αργά χθες το βράδυ. Τις προηγούμενες 24 ώρες, οι ρωσικές δυνάμεις επιτέθηκαν στην πόλη Σλοβιάνσκ, στην περιφέρεια Ντονιέτσκ, ενώ απέκτησαν έρεισμα στη Λοζόβα, μικρή πόλη αλλά σημαντικό σιδηροδρομικό κόμβο στην περιοχή του Χαρκόβου, σύμφωνα με τους ουκρανούς στρατηγούς. Στη Σελένα Νταλίνα στην περιφέρεια Ντονιέτσκ και στην Κριμαία, στην περιοχή του Λουγκάνσκ, 40 χιλιόμετρα ανατολικά, όπου επικράτησαν πριν από μερικές ημέρες, οι ρωσικές δυνάμεις επεκτείνουν τις θέσεις τους και προετοιμάζονται για νέες επιθέσεις, σύμφωνα με την ίδια πηγή. Πιθανόν απέκτησαν επίσης έρεισμα στη Στέπνε, στην περιφέρεια Ντανιέτσκ, κατά το ουκρανικό γενικό επιτελείο. Οι ουκρανικές δυνάμεις μπόρεσαν να απωθήσουν επιθέσεις στην περιφέρεια του Λουγκάνσκ –το 80% της οποίας φέρεται να έχει πέσει στα χέρια των Ρώσων–, στη Ρουμπίσνε και στο χωριό Νοβοτόσκιβσκε. Στη Μαριούπολη, ρωσικές δυνάμεις συνεχίζουν τα αεροπορικά πλήγματα και τον αποκλεισμό της χαλυβουργίας Αζοφστάλ, πάντα σύμφωνα με το επιτελείο. Οι πληροφορίες αυτές είναι αδύνατο να επαληθευτούν με ανεξάρτητο τρόπο. Σύμφωνα με τον ουκρανό πρόεδρο Βολοντίμιρ Ζελένσκι, στις περιφέρειες του Λουγκάνσκ και του Ντανιέτσκ βρίσκονται περίπου 44.000 στρατιωτικοί. Ο ρωσικός στρατός και οι αυτονομιστές εκτιμάται πως έχουν αναπτύξει εκεί ως και 80.000 άνδρες. Σκοπός της Ρωσίας πιστεύεται ότι είναι να περικυκλωθούν οι μονάδες του ουκρανικού στρατού στο Ντονμπάς.. Ζελένσκι: Η Μόσχα θέλει να εισβάλει σε άλλες χώρες Ο πρόεδρος της Ουκρανίας Βολοντίμιρ Ζελένσκι δήλωσε σήμερα πως οι σύμμαχοι παραδίδουν εντέλει τα όπλα, τα οποία ζήτησε το Κίεβο, προσθέτοντας πως τα όπλα θα βοηθήσουν στο να σωθούν χιλιάδες ανθρώπινες ζωές. Σε ένα βιντεοσκοπημένο μήνυμα το βράδυ της Παρασκευής, ο Ζελένσκι είπε, επίσης, πως τα σχόλια που έκανε νωρίτερα ένας Ρώσος στρατηγός σχετικά με την ανάγκη σύνδεσης με τη Μολδαβία δείχνουν ότι η Μόσχα θέλει να εισβάλει σε άλλες χώρες. ΟΗΕ: Συναντήσεις Γκουτέρες με Πούτιν και Ζελένσκι Ο Γενικός Γραμματέας του Οργανισμού Ηνωμένων Εθνών, ο Αντόνιο Γκουτέρες, θα ταξιδέψει στην Ουκρανία την Πέμπτη για συνομιλίες με τον ουκρανό πρόεδρο Βολοντίμιρ Ζελένσκι, μετά τη συνάντηση που προγραμματίζεται να έχει στη Μόσχα με τον ρώσο πρόεδρο Βλαντίμιρ Πούτιν, ανακοίνωσαν χθες οι υπηρεσίες του. Ο κ. Γκουτέρες «θα έχει ραντεβού με τον υπουργό Εξωτερικών Ντμίτρο Κουλέμπα και θα γίνει δεκτός από τον πρόεδρο Βολοντίμιρ Ζελένσκι την 28η Απριλίου», διευκρινίζεται σε δελτίο Τύπου που δημοσιοποιήθηκε από τις υπηρεσίες του. Η συνάντηση του ΓΓ του ΟΗΕ με τον πρόεδρο της Ρωσικής Ομοσπονδίας προγραμματίζεται να γίνει την Τρίτη στη Μόσχα, όπως ανακοινώθηκε νωρίτερα. Ουκρανία: Πιθανόν σήμερα ο διάδρομος για την απομάκρυνση αμάχων από τη Μαριούπολη Οι ουκρανικές αρχές ελπίζουν ότι θα μπορέσει να ανοίξει διάδρομος εντός της ημέρας για να επιτραπεί η απομάκρυνση αμάχων από τη Μαριούπολη. «Υπάρχει μια πιθανότητα να μπορέσουμε να ανοίξουμε ανθρωπιστικό διάδρομο από τη Μαριούπολη», ανέφερε μέσω Facebook η αντιπρόεδρος της ουκρανικής κυβέρνησης Ιρίνα Βέρεστσουκ αργά το βράδυ χθες Παρασκευή. Η κυρία Βέρεστσουκ κατονόμασε εμπορικό κέντρο σε βόρειο τομέα της πόλης, που βρίσκεται πάνω σε έναν από τους δρόμους διαφυγής, ως το σημείο συγκέντρωσης των αμάχων σήμερα το πρωί. Αναγνώρισε πως αρκετές προσπάθειες να διανοιχθούν ανθρωπιστικοί διάδρομοι απέτυχαν και διαβεβαίωσε πως κατανοεί πόσο δύσκολη είναι η κατάσταση για τους αμάχους στη Μαριούπολη. «Όμως κι εσείς κι εγώ πρέπει να προσπαθήσουμε όσες φορές χρειαστεί ώσπου να έχουμε αποτέλεσμα», συμπλήρωσε η κυρία Βέρεστσουκ Ο ουκρανός πρωθυπουργός δηλώνει ""απόλυτα σίγουρος"" για τη νίκη Ο ουκρανός πρωθυπουργός Ντένις Σμίχαλ δήλωσε χθες Παρασκευή βέβαιος ότι η χώρα του θα νικήσει στον πόλεμο με τη Ρωσία πολύ σύντομα, αντιδρώντας στην προειδοποίηση του πρωθυπουργού της Βρετανίας, του Μπόρις Τζόνσον, πως παραμένει πιθανό η Ρωσία να επικρατήσει στη σύρραξη που ξέσπασε την 24η Φεβρουαρίου. «Είμαστε απόλυτα σίγουροι ότι η Ουκρανία θα νικήσει σε αυτόν τον πόλεμο» και «η νίκη θα έρθει πολύ σύντομα», είπε ο κ. Σμίχαλ στο τηλεοπτικό δίκτυο CNN ερωτηθείς για την προειδοποίηση του κ. Τζόνσον. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
147	Πούτιν: Ερωτηματικά για την υγεία του - Εμφανίστηκε αδύναμος, πρησμένος και σκυθρωπός	Έντονη η φημολογία σχετικά με την κατάσταση της υγείας του Πούτιν, ο οποίος εμφανίστηκε ιδιαίτερα ατημέλητος, πρησμένος και αφηρημένος απέναντι από τον Σοϊγκού.	                        ΚΟΣΜΟΣ	Ο Βλαντίμιρ Πούτιν	https://www.news247.gr/img/8601/9606903/089000/w660/660/vladimir_putin.jpg	2022-04-22 21:48	Πολλά τα ερωτηματικά σχετικά με την υγεία του Βλαντιμιρ Πούτιν, μετά τις εικόνες που κυκλοφόρησαν από τη συνάντηση με τον υπουργό Άμυνας της Ρωσίας, οι οποίες τον δείχνουν σκυθρωπό και πρησμένο, ενώ κρατά για ώρα το τραπέζι με το χέρι του. Οι πρόσφατες εικόνες του Ρώσου προέδρου πυροδότησαν εκ νέου έντονη φημολογία περί Πάρκινσον, καθώς φαίνεται ιδιαίτερα αδύναμος, ενώ κάθεται απέναντι από τον Σεργκέι Σοϊγκού, δίνοντας εντολές σχετικά με την πολιορκία της Μαριούπολης. Εδώ και καιρό υπάρχουν υποψίες ότι ο Πούτιν πάσχει από προβλήματα υγείας και η τελευταία εμφάνισή του κρίθηκε αναμφίβολα από τις πιο ανησυχητικές μέχρι στιγμής. Ο Ρώσος πρόεδρος παρουσίασε ατημέλητη εικόνα και έμοιαζε να πονάει, όντας ταυτόχρονα αφηρημένος, την στιγμή που διέταζε τον Σεργκέι Σοϊγκού να σφραγίσει όλους τους δρόμους έξω από τις χαλυβουργίες Azovstal, όπου έχουν καταφύγει πολλοί Ουκρανοί. Στο σχετικό βίντεο, το πρόσωπο του Πούτιν φαίνεται πρησμένο, με τον ίδιο σχεδόν βυθισμένο στην καρέκλα να κρατά την άκρη του τραπεζιού με το δεξί του χέρι, σε βαθμό που έχει ασπρίσει, και να χτυπά ταυτόχρονα νευρικά το πόδι του στα 12 λεπτά που διήρκησε η συνάντηση των δύο ανδρών. Ακολουθήστε το News247.gr στο Google News και μάθετε πρώτοι όλες τις ειδήσεις	news247
148	Πόλεμος Ουκρανία: Ακυρώθηκε η συνάντηση του Πάπα Φραγκίσκου με τον Πατριάρχη Κύριλλο	Δεν θα συναντηθεί τελικά με τον προκαθήμενο της Ρωσικής Ορθόδοξης Εκκλησίας, πατριάρχη Κύριλλο, τον Ιούνιο ο πάπας Φραγκίσκος. Τι είπε σε εφημερίδα της Αργεντινής.	                        ΚΟΣΜΟΣ	Ο πάπας Φραγκίσκος	https://www.news247.gr/img/7986/9606477/464000/w660/660/papas.jpg	2022-04-22 20:16	"Ανεστάλησαν τα σχέδια για μια συνάντηση του πάπα Φραγκίσκου στην Ιερουσαλήμ τον Ιούνιο με τον προκαθήμενο της Ρωσικής Ορθόδοξης Εκκλησίας, πατριάρχη Κύριλλο, ο οποίος έχει στηρίξει τον πόλεμο της Ρωσίας στην Ουκρανία, όπως είπε ο ίδιος ο ποντίφικας σε εφημερίδα της Αργεντινής. Το Reuters είχε μεταδώσει στις 11 Απριλίου ότι το Βατικανό εξετάζει την παράταση του ταξιδιού του πάπα στον Λίβανο στις 12-13 Ιουνίου κατά μια ημέρα ώστε να μπορέσει να συναντηθεί με τον Κύριλλο στις 14 Ιουνίου στην Ιερουσαλήμ. Σε συνέντευξή του στην εφημερίδα La Nacion, ο Φραγκίσκος εξέφρασε τη λύπη του που το σχέδιο έπρεπε να ""ανασταλεί"" επειδή διπλωμάτες του Βατικανού έκριναν ότι μια τέτοια συνάντηση ""θα μπορούσε να προκαλέσει μεγάλη σύγχυση στην παρούσα φάση"". Αυτή θα ήταν μόλις η δεύτερη συνάντηση μεταξύ των δύο ανδρών. Η πρώτη, στην Κούβα το 2016, ήταν ταυτόχρονα και η πρώτη ανάμεσα σε έναν πάπα και έναν επικεφαλής της Ρωσικής Ορθόδοξης Εκκλησίας μετά το Μεγάλο Σχίσμα, το 1054, την διάσπαση δηλαδή της αδιαίρετης κατά την πρώτη χιλιετία Χριστιανικής Εκκλησίας. Ο 75χρονος Κύριλλος έχει προσφέρει την απόλυτη στήριξή του στη ρωσική εισβολή στην Ουκρανία και η θέση του αυτή έχει διχάσει την παγκόσμια Ορθόδοξη Εκκλησία και έχει προκαλέσει μια ""εξέγερση"" στους κόλπους της, η οποία σύμφωνα με ακαδημαϊκούς και θεολόγους είναι χωρίς προηγούμενο. Ο 85χρονος Φραγκίσκος έχει πολλές φορές εμμέσως επικρίνει τη Ρωσία και τον πρόεδρο Βλαντίμιρ Πούτιν για τον πόλεμο χρησιμοποιώντας λέξεις και φράσεις όπως ""αδικαιολόγητη επιθετικότητα"" και ""εισβολή"" και εκφράζοντας την θλίψη του για τις θηριωδίες εναντίον αμάχων. Ο Πούτιν, που είναι μέλος της Ρωσικής Ορθόδοξης Εκκλησίας, χαρακτηρίζει τις ενέργειες της Μόσχας στην Ουκρανία ""ειδική στρατιωτική επιχείρηση"" που έχουν στόχο να αποστρατιωτικοποιήσουν και να ""αποναζιστικοποιήσουν"" τη χώρα. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
149	Συνάντηση Πούτιν - Γκουτέρες στη Ρωσία την επόμενη εβδομάδα	Ο γενικός γραμματέας του ΟΗΕ θα μεταβεί στη Ρωσία για να συναντηθεί τόσο με τον Σεργκέι Λαβρόφ, όσο και με τον Βλαντίμιρ Πούτιν.	                        ΚΟΣΜΟΣ	Συνάντηση του Βλαντίμιρ Πούτιν με τον Αντόνιο Γκουτέρες	https://www.news247.gr/img/2877/9606846/363000/w660/660/putin-gutteres.jpg	2022-04-22 20:07	"Στη Ρωσία θα μεταβεί την ερχόμενη εβδομάδα ο γενικός γραμματέας του ΟΗΕ, Αντόνιο Γκουτέρες, για να συναντηθεί με τον Βλαντίμιρ Πούτιν, καθώς έγινε δεκτός από το Ρώσο πρόεδρο όπως ανακοίνωσε το Κρεμλίνο. Πρόκειται για την πρώτη συνάντηση των δύο ανδρών μετά την έναρξη της ρωσικής εισβολής στην Ουκρανία. ""Την Τρίτη 26 Απριλίου, ο γενικός γραμματέας του ΟΗΕ Αντόνιο Γκουτέρες θα φθάσει στη Μόσχα για συνομιλίες με τον Ρώσο υπουργό Εξωτερικών Σεργκέι Λαβρόφ. Θα γίνει επίσης δεκτός από τον πρόεδρο Βλαντίμιρ Πούτιν"", δήλωσε ο εκπρόσωπος τύπου του Κρεμλίνου Ντμίτρι Πεσκόφ, όπως μεταδίδουν ρωσικά πρακτορεία ειδήσεων. Ο Γκουτέρες είχε ζητήσει την Τετάρτη ξεχωριστά από τον Πούτιν και τον Βολοντίμιρ Ζελένσκι να συναντηθούν, προκειμένου να συζητήσουν τα βήματα που πρέπει να γίνουν με στόχο την επίτευξη της ειρήνης. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
150	Η Ρωσία παραδέχεται ότι θέλει τον πλήρη έλεγχο του Ντονμπάς και της νότιας Ουκρανίας	"Τον στόχο της στη δεύτερη φάση του πολέμου, που δεν είναι άλλος από τον πλήρη έλεγχο του Ντονμπάς και της νότιας Ουκρανίας παραδέχτηκε η Ρωσία. ""Το Αζοφστάλ βομβαρδίζεται διαρκώς"" σημειώνει αξιωματούχος στη Μαριούπολη, την ίδια ώρα που συνομιλίες βρίσκονται σε εξέλιξη μεταξύ των δύο πλευρών."	                        ΚΟΣΜΟΣ	Άντρας με ποδήλατο περνά δίπλα από κατεστραμμένο ρωσικό τανκ	https://www.news247.gr/img/7092/9606781/485000/w660/660/tank.jpg	2022-04-22 19:40	"Η Ρωσία σχεδιάζει να αποκτήσει τον πλήρη έλεγχο του Ντονμπάς και της νότιας Ουκρανίας στο πλαίσιο της δεύτερης φάσης της στρατιωτικής επιχείρησης, πολύ ευρύτερους πολεμικούς στόχους σε σχέση με αυτούς που έχει παραδεχτεί καθώς επιχειρεί νέα στρατηγική έπειτα από την αποτυχημένη επιχείρησή της να καταλάβει την πρωτεύουσα Κίεβο τον περασμένο μήνα, δήλωσε σήμερα ο υποδιοικητής της κεντρικής στρατιωτικής περιφέρειας της Ρωσίας. Ο Ρουστάμ Μινεκάγεφ, δήλωσε σύμφωνα με τα όσα μετέδωσαν σήμερα τα κρατικά πρακτορεία ειδήσεων της Ρωσίας, ότι η Μόσχα σχεδιάζει να καταλάβει ολόκληρη την ανατολική περιφέρεια του Ντονμπάς, να τη συνδέσει με την χερσόνησο της Κριμαίας (την οποία προσάρτησε το 2014) και να καταλάβει και ολόκληρη την νότια πλευρά της Ουκρανίας μέχρι την αποσχισθείσα περιοχή της Μολδαβίας. Αυτό θα σήμαινε ότι οι ρωσικές δυνάμεις θα προωθούνταν εκατοντάδες μίλια πέραν των σημερινών γραμμών και πέρα από τις μεγάλες ουκρανικές πόλεις, το Μικολάιβ και την Οδησσό. Η Ουκρανία σχολίασε ότι τα σχόλια του ρώσου στρατηγού αποκάλυψαν ότι οι προηγούμενοι ισχυρισμοί της Μόσχας ότι δεν έχει εδαφικές φιλοδοξίες ήταν ψευδείς. ""Σταμάτησαν να το κρύβουν"", ανέφερε το ουκρανικό υπουργείο Άμυνας στο Twitter. Η Ρωσία ""παραδέχτηκε ότι ο στόχος της 'δεύτερης φάσης' του πολέμου δεν είναι η νίκη επί των αποκαλούμενων Ναζί, αλλά απλώς η κατάληψη της ανατολικής και της νότιας Ουκρανίας. Όπως έχουν τα πράγματα είναι ιμπεριαλισμός"". ""Το Αζοφστάλ βομβαρδίζεται διαρκώς"" Οι ρωσικές δυνάμεις συνεχίζουν να βομβαρδίζουν το εργοστάσιο σιδήρου και χάλυβα του Αζοφστάλ, σύμφωνα με τον Πέτρο Αντρισένκο, σύμβουλο του δημάρχου της πολιορκημένης ουκρανικής πόλης της Μαριούπολης. Οι φόβοι αυξάνονται για εκατοντάδες αμάχους που βρίσκονται στο εργοστάσιο χάλυβα στην αριστερή όχθη της Μαριούπολης, με το τελευταίο εναπομείναν, υπεροπλισμένο σώμα Ουκρανών μαχητών. Ο πρόεδρος της Ρωσίας, Βλαντιμίρ Πούτιν, διέταξε χθες τις δυνάμεις του να μην εισβάλουν στο συγκρότημα του εργοστασίου αφού ο υπουργός Άμυνας του, Σεργκέι Σόιγκου, παραδέχτηκε ότι ο ρωσικός στρατός εξακολουθεί να πολεμά εκεί με χιλιάδες Ουκρανούς στρατιώτες. Σύμφωνα με τοπικούς αξιωματούχους, μεταξύ 300 και 1.000 άνθρωποι, μεταξύ των οποίων γυναίκες και παιδιά, θα μπορούσαν ακόμα να εγκλωβιστούν στο χαλυβουργείο. Όπως είπε στο Associated Press Κάθε μέρα ρίχνουν αρκετές βόμβες στο Αζοφστάλ. Οι μάχες, οι βόμβες, οι βομβαρδισμοί δε σταματούν. Ζελένσκι: Η Ρωσία επιδιώκει ψευτοδημοψήφισμα για την ανεξαρτησία Χερσώνας - Ζαπορίζιας Ο ουκρανός πρόεδρος Βολοντίμιρ Ζελένσκι κατηγόρησε τη Ρωσία ότι επιδιώκει να οργανώσει ψευτοδημοψήφισμα για την ανεξαρτησία των περιφερειών της Χερσώνας και της Ζαπορίζιας, που έχει καταλάβει ο στρατός της, στο νότιο τμήμα της χώρας. Στο διάγγελμά του το βράδυ της Πέμπτης ο κ. Ζελένσκι απαίτησε οι κάτοικοι των κατεχόμενων ζωνών να μη δίνουν κανένα προσωπικό δεδομένο, όπως οι αύξοντες αριθμοί των διαβατηρίων τους, όταν τους τα ζητούν οι ρωσικές ένοπλες δυνάμεις. «Δεν θέλουν απλώς να κάνουν απογραφή (...). Ούτε να σας μοιράσουν ανθρωπιστική βοήθεια οποιοδήποτε είδους. Πρόκειται για τη χάλκευση ενός λεγόμενου δημοψηφίσματος στην επικράτειά μας, αν φθάσει διαταγή από τη Μόσχα να οργανωθεί αυτή η κωμωδία», είπε ο αρχηγός του ουκρανικού κράτους. Μεγάλης διάρκειας συνομιλίες Ρωσίας - Ουκρανίας Ο επικεφαλής των ρώσων διαπραγματευτών επιβεβαίωσε ένα ρεπορτάζ ότι ""αρκετές μεγάλης διάρκειας συνομιλίες"" πραγματοποιήθηκαν σήμερα με τον επικεφαλής της ουκρανικής αντιπροσωπείας στις ειρηνευτικές συνομιλίες μεταξύ των δύο πλευρών. Ο Βλαντίμιρ Μεντίνσκι δεν αναφέρθηκε σε λεπτομέρειες ως προς το περιεχόμενο των συνομιλιών. Νωρίτερα μέσα στην εβδομάδα το Κρεμλίνο ανακοίνωσε ότι η Ρωσία υπέβαλε μια νέα γραπτή πρόταση, αλλά ο ουκρανός πρόεδρος Βολοντίμιρ Ζελένσκι είπε ότι δεν την έχει δει, ούτε έχει ακούσει κάτι σχετικό. ΕΕ: Καθοριστικές οι δύο επόμενες εβδομάδες Η Ρωσία πιθανόν να αυξήσει τις στρατιωτικές επιθέσεις της στην ανατολική Ουκρανία και κατά μήκος των ακτών της χώρας, ανακοίνωσε σήμερα ένας ανώτερος αξιωματούχος της ΕΕ, με τις επόμενες εβδομάδες να θεωρούνται πιθανόν καθοριστικές για την έκβαση του πολέμου. ""Δεν πρόκειται για ένα παραμύθι με επικείμενο αίσιο τέλος. Νομίζω ότι πιθανόν να δούμε μια πολύ σημαντική αύξηση στην σφοδρότητα των ρωσικών στρατιωτικών επιθέσεων στα αντολικά, νομίζω ότι πιθανόν να δούμε μια εντατικοποίηση των ρωσικών στρατιωτικών επιθέσεων κατά μήκος των ακτών"", είπε στους δημοσιογράφους ο αξιωματούχος. ""Νομίζω ότι θα δούμε ότι είναι καθοριστικές οι επόμενες δύο εβδομάδες"", κατέληξε. Ο Ερντογάν καλεί Πούτιν - Ζελένσκι για συνάντηση στην Τουρκία Την πρόθεσή του να έχει τηλεφωνική επικοινωνία με τον ρώσο πρόεδρο Βλαντίμιρ Πούτιν και τον ουκρανό ομόλογό του Βολοντίμιρ Ζελένσκι μέσα στις επόμενες ημέρες εξέφρασε σήμερα ο τούρκος πρόεδρος Ταγίπ Ερντογάν με την ελπίδα, όπως είπε, η τηλεφωνική επικοινωνία που θα έχει μαζί τους να οδηγήσει σε μια συνάντηση των ηγετών στην Τουρκία με στόχο τον τερματισμό του πολέμου στην Ουκρανία. ""Δεν έχουν εξαντληθεί οι ελπίδες μας"", είπε ο Ερντογάν στους δημοσιογράφους όταν ρωτήθηκε σχετικά με τις ειρηνευτικές συνομιλίες μεταξύ του Κιέβου και της Μόσχας. ""...Σχεδιάζουμε να έχουμε και πάλι τηλεφωνική επικοινωνία με τον Πούτιν και τον Ζελένσκι σήμερα ή αύριο. Με την τηλεφωνική επικοινωνία σκοπεύουμε να μεταφέρουμε τη διαδικασία της Κωνσταντινούπολης σε επίπεδο ηγετών"", πρόσθεσε ο Ερντογάν. Η Τουρκία, που έχει κοινό θαλάσσιο σύνορο με την Ουκρανία και τη Ρωσία στη Μαύρη Θάλασσα, έχει καλές σχέσεις και με τις δύο χώρες και έχει αναλάβει διαμεσολαβητικό ρόλο. Έχει φιλοξενήσει συνομιλίες ανάμεσα στον ουκρανό και τον ρώσο ΥΠΕΞ στην Αττάλεια και μεταξύ διαπραγματευτών από τις δύο χώρες στην Κωνσταντινούπολη, ενώ ασκεί πιέσεις και για συνάντηση των δύο προέδρων. Ουκρανία: Βρέθηκαν 1084 σοροί αμάχων στο Κίεβο Tην εύρεση 1084 νεκρών αμάχων στην ευρύτερη περιοχή του Κιέβου ανακοίνωσαν τη Μεγάλη Παρασκευή οι αρχές της πόλης. Συγκεκριμεένα, ο αρχηγός της αστυνομίας Αντρέι Νεμπίτοφ ανακοίνωσε ότι βρέθηκαν οι σοροί 1084 ανθρώπων οι οποίοι δεν είχαν καμία σχέση με στρατιωτικούς σχηματισμούς ή ένοπλους υπερασπιστές της πόλης. Οι σοροί, πάντα σύμφωνα με τις ουκρανικές ανακοινώσεις εξετάστηκαν από τις ιατρικοδικαστικές υπηρεσίες οι οποίες κατέληξαν στο συμπέρασμα ότι στο 75% των περιστατικών ο θάνατος επήλθε μετά πυροβολισμούς είτε από πολυβόλα είτερ από τυφέκια. Περισσότερα από 300 πτώματα δεν έχουν ακόμη ταυτοποιηθεί, κάτι που αναμένεται να γίνει τις επόμενες ημέρες. Οι αρχές του Κιέβου προτρέπουν τους πολίτες να δίνουν την οποιαδήποτε πληροφορία που μπορεί να βοηθήσει στην ταυτοποίηση των νεκρών. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
151	"Πούτιν: ""Το Κίεβο αρνείται να επιτρέψει στα στρατεύματα της Μαριούπολης να παραδοθούν"""	Με σκοπό την απομάκρυνση των ενόπλων, αλλά και των αμάχων από το εργοστάσιο Azovstal, η Ρωσία δηλώνει έτοιμη να τηρήσει κατάπαυση του πυρός. Ο Πούτιν ρίχνει την ευθύνη στο Κίεβο.	                        ΚΟΣΜΟΣ	Βομβαρδισμοί στην Ουκρανία	https://www.news247.gr/img/9366/9606612/446000/w660/660/azovstal.jpg	2022-04-22 19:34	"Έτοιμη να τηρήσει ""οποιαδήποτε στιγμή"" μια εκεχειρία ""σε ολόκληρο ή σε τμήμα"" του εργοστασίου χάλυβα Azovstal, δήλωσε η Ρωσία, προκειμένου να επιτρέψει στους ενόπλους να φύγουν από τον χώρο μαζί με άλλους πολίτες που παραμένουν εκεί, μετέδωσε σήμερα το πρακτορείο ειδήσεων RIA επικαλούμενο το ρωσικό υπουργείο Άμυνας. Σύμφωνα με το υπουργείο, οι ισχυρισμοί της Ουκρανίας και ορισμένων δυτικών χωρών ότι η Ρωσία απαγορεύει στους αμάχους να εγκαταλείψουν την πόλη είναι ""αβάσιμοι"", μετέδωσε το πρακτορείο ειδήσεων TASS. ""Το σημείο εκκίνησης για αυτήν την ανθρωπιστική παύση θα είναι να υψώσουν λευκές σημαίες οι ουκρανικοί ένοπλοι σχηματισμοί σε όλο ή σε τμήμα του Azovstal"", ανέφερε σε ανακοίνωσή του το ρωσικό υπουργείο Άμυνας. Το υπουργείο διαβεβαιώνει ακόμη ότι οι πολίτες που θα απομακρυνθούν θα έχουν την επιλογή να μεταφερθούν σε εδάφη υπό ουκρανικό ή ρωσικό έλεγχο, οι ουκρανοί στρατιώτες θα λάβουν καλή μεταχείριση και οι τραυματίες θα λάβουν φροντίδα. ""Αυτή η ανθρωπιστική πρωτοβουλία από την πλευρά της Ρωσικής Ομοσπονδίας ισχύει 24 ώρες το 24ωρο"", συνεχίζει το υπουργείο, διευκρινίζοντας ότι ""λεωφορεία και αυτοκίνητα"", καθώς και ασθενοφόρα, είναι μόνιμα διαθέσιμα και έτοιμα ""να μεταφέρουν ανθρώπους"". Το υπουργείο ανακοίνωσε ότι έχει διαβιβάσει αυτή την πρόταση στην αντιπρόεδρο της κυβέρνησης της Ουκρανίας Ιρίνα Βερεστσούκ, στον ΟΗΕ, στον ΟΑΣΕ και στη Διεθνή Επιτροπή του Ερυθρού Σταυρού και ότι αυτό το μήνυμα θα μεταδίδεται κάθε 30 λεπτά ""από όλα τα ραδιοφωνικά δίκτυα προς τους ουκρανικούς ένοπλους σχηματισμούς του Azovstal"". Πούτιν: Το Κίεβο αρνείται να επιτρέψει στα στρατεύματα της Μαριούπολης να παραδοθούν Ο Βλαντίμιρ Πούτιν κατηγόρησε το Κίεβο ότι αρνείται να επιτρέψει στα ουκρανικά στρατεύματα να παραδοθούν στην πολιορκημένη πόλη-λιμάνι της Μαριούπολης, κατόπιν επικοινωνίας του με τον Σαρλ Μισέλ. ""Όλοι οι στρατιώτες των ουκρανικών ενόπλων δυνάμεων, οι μαχητές των εθνικών ταγμάτων και οι ξένοι μισθοφόροι που κατέθεσαν τα όπλα έχουν εγγυήσεις για τη ζωή τους, αξιοπρεπή μεταχείριση σύμφωνα με το διεθνές δίκαιο και παροχή ποιοτικής ιατρικής περίθαλψης"", είπε αρχικά ο Ρώσος πρόεδρος, ενώ πρόσθεσε: ""Αλλά το καθεστώς του Κιέβου δεν επιτρέπει να χρησιμοποιηθεί αυτή η ευκαιρία"". Ακολουθήστε το News247.gr στο Google News και μάθετε πρώτοι όλες τις ειδήσεις"	news247
152	"Η ταινία που ο Πούτιν θέλει να ""κρύψει"" - Μια πραγματική ιστορία αγάπης δύο Ρώσων πολεμιστών"	Το «Firebird» κατηγορήθηκε ως «ντροπή της Μόσχας» και «γροθιά στο πρόσωπο κάθε Ρώσου στρατιώτη». Ωστόσο, οι δημιουργοί της ταινίας αρνούνται να φιμωθούν.	                        ΣΙΝΕΜΑ	Στιγμιότυπο από το Firebird 	https://www.news247.gr/img/317/9606728/033000/w660/660/firebird.jpg	2022-04-22 17:33	"Το «Firebird» είναι με βεβαιότητα μία ταινία που ο Πούτιν θα ήθελε να εξαφανίσει. Ο πρόεδρος της Ρωσίας έχει υπό τον έλεγχό του σχεδόν όλα τα ΜΜΕ της χώρας, ωστόσο δεν μπορεί να ελέγξει την ταινία του Peeter Rebane, η οποία θα κυκλοφορήσει στους βρετανικούς κινηματογράφους από τις 22 Απριλίου. Ο Guardian ξεδιπλώνει την υπόθεση του «Firebird» και μας εξηγεί γιατί ο Πούτιν δεν θα δεχόταν ποτέ να δει αυτή την ταινία. Ο πρωταγωνιστής της ταινίας, Oleg Zagorodnii κάθεται στο καφέ που έχει στο Κίεβο, κάτω από έναν πίνακα με έντονα χρώματα. «Ο κόσμος έρχεται. Τους φτιάχνω καφέ, τους δίνω γλυκό. Είναι χαρούμενοι που νιώθουν κάποια μορφή κανονικής ζωής. Κάθονται στο καφέ, παίζουμε μουσική, μιλάμε. Φυσικά, το μόνο για το οποίο μιλάμε είναι ο πόλεμος» λέει στον Guardian. Ο Zagorodnii προσπάθησε δύο φορές να καταταγεί στο στρατό, αλλά του είπαν ότι αυτή τη στιγμή υπάρχουν περισσότεροι εθελοντές παρά εξοπλισμός. Το καλύτερο που μπορεί να κάνει είναι εκκλήσεις στα μέσα κοινωνικής δικτύωσης για αλεξίσφαιρα γιλέκα και να χρησιμοποιεί το καφέ του ως μέρος για να μεταφέρει τρόφιμα, προμήθειες και στρατιωτικές στολές. «Προσπαθώ να κάνω ό,τι μπορώ σε αυτή τη φοβερή στιγμή», λέει στον Guardian. Μόλις πριν από ένα χρόνο, ο 34χρονος νοίκιασε έναν μικρό κινηματογράφο στην πόλη για να προβάλει την ψυχροπολεμική ιστορία αγάπης «Firebird» για την οικογένεια και τους φίλους του. Σε αυτήν την βρετανοεσθονική παραγωγή, ο Zagorodnii πρωταγωνιστεί ως ο Roman, ενσαρκώνοντας έναν πιλότο μαχητικών που πρόκειται να παντρευτεί σύντομα. Ο Roman ερωτεύεται έναν νεαρό στρατεύσιμο, τον Sergey, τον οποίο υποδύεται ο Βρετανός Tom Prior. Συναντιούνται σε μια στρατιωτική βάση στην Εσθονία επί σοβιετικής κατοχής τη δεκαετία του 1970. Βασισμένο στην αυτοβιογραφία του Sergey Fetisov, το «Firebird» μπορεί να μοιάζει με οποιαδήποτε ιστορία απαγορευμένης αγάπης και επιθυμίας, εκτός από το ότι ο Sergey και ο Roman είναι αντιμέτωποι με κάτι περισσότερο από ένα σκάνδαλο αν ανακαλυφθεί η σχέση τους. Απειλούνται με φυλάκιση. Ο Zagorodnii πριν από την έναρξη των γυρισμάτων δεν ήξερε αγγλικά. Έπρεπε να μάθει μέσα σε 3 μήνες. «Ήξερα μόνο «Γεια, είμαι ο Oleg από την Ουκρανία, τα αγγλικά μου είναι πολύ άσχημα», αναφέρει ο ηθοποιός. Παρά το αρχικό γλωσσικό εμπόδιο μεταξύ των δύο πρωταγωνιστών, ο Εσθονός σκηνοθέτης Peeter Rebane ήξερε ότι ο Zagorodnii θα ήταν τέλειος για τον ρόλο του Roman. «Έμεινα έκπληκτος», λέει ο 48χρονος σκηνοθέτης. «Το να είσαι ομοφυλόφιλος ήταν ποινικό αδίκημα. Αφού αποποινικοποιήθηκε με την πτώση της Σοβιετικής Ένωσης, εξακολουθούσε να θεωρείται ανώμαλο». Ο Rebane ήξερε ότι ήταν ομοφυλόφιλος ήδη από τα 9 του χρόνια. «Αλλά ακόμα και όταν το αποκάλυψα στη μητέρα μου στα 20 μου, η πρώτη της αντίδραση ήταν ακόμα: ""Δεν πειράζει, μπορούμε να πάρουμε βοήθεια""». Το γεγονός ότι ήξερε πως ο Sergey και ο Roman ερωτεύονταν στο ίδιο μέρος όπου μεγάλωσε ο ίδιος, του έδωσε, όπως λέει, μια νέα οπτική για τα ΛΟΑΤΚΙ+ άτομα στη χώρα του. «Δεν μπορούσα ποτέ να φανταστώ ότι αυτό το είδος της ιστορίας αγάπης συνέβαινε εκεί εκείνη την εποχή. Ως μικρά παιδιά στην κατεχόμενη Εσθονία, ο καλύτερός μου φίλος και εγώ κάναμε ποδήλατο κοντά στην ίδια βάση. Τα MiG πετούσαν από πάνω και πέφταμε κυριολεκτικά από τα ποδήλατά μας». Όταν επέλεξε τον Prior, είχε στα χέρια του κάτι περισσότερο από έναν απλό πρωταγωνιστή. Ο ηθοποιός πρότεινε αλλαγές στο σενάριο, που τον οδήγησαν να συνυπογράψει μαζί με τον Rebane μια σειρά από νέα προσχέδια. Αυτά έδωσαν σε πρώτο πλάνο τις καταπιεστικές, παρανοϊκές συνθήκες κάτω από τις οποίες το πρωταγωνιστικό ζευγάρι αναγκάστηκε να ζήσει. Κατά την προσπάθεια της συγκέντρωσης των χρημάτων για την δημιουργία της ταινίας, ο Prior έγινε επίσης συμπαραγωγός και μουσικός επόπτης, προσφέροντας αργότερα και τη δική του οπτική στο μοντάζ. Στη συνέχεια, το ζευγάρι ίδρυσε μια εταιρεία διανομής για την κυκλοφορία του «Firebird» στη Βρετανία. Ορισμένες χώρες έχουν εκφράσει απροθυμία να κυκλοφορήσει η ταινία αυτή τη στιγμή. Ο Prior είναι έκπληκτος με αυτό. «Η Ρωσία σίγησε αυτή την ταινία. Δεν θέλουν να φαίνεται. Οπότε το να μην την προβάλλεις στην ουσία κάνεις αυτό που θέλει ο Πούτιν». Το «Firebird» κατηγορήθηκε ως «ντροπή της Μόσχας» και «γροθιά στο πρόσωπο κάθε Ρώσου στρατιώτη». Αλλά οι δημιουργοί της ταινίας αρνούνται να φιμωθούν. Προτεραιότητά των δημιουργών είναι να διαδώσουν το μήνυμα ότι δεν πρέπει ποτέ να εγκαταλείπει μια αγάπη, ακόμη και αν η επικινδυνότητα είναι μεγάλη. Η ταινία «Firebird» κυκλοφορεί στους βρετανικούς κινηματογράφους από τις 22 Απριλίου. Δείτε παρακάτω το trailer της ταινίας: Ακολουθήστε το News247.gr στο Google News και μάθετε πρώτοι όλες τις ειδήσεις"	news247
153	"Σολτς: ""Κάνουμε ό,τι μπορούμε για να αποτρέψουμε έναν Γ' Παγκόσμιο Πόλεμο"""	"""Δραματικές"" χαρακτηρίζει ο Όλαφ Σολτς τις συνέπειες ενός λάθους που θα μπορούσαν να καταλήξουν σε πυρηνικό, αλλά ακόμη και παγκόσμιο πόλεμο."	                        ΚΟΣΜΟΣ	Όλαφ Σολτς	https://www.news247.gr/img/934/9606650/539000/w660/660/solts.jpg	2022-04-22 17:12	"""Οι συνέπειες ενός λάθους θα ήταν δραματικές"", τόνισε ο καγκελάριος Όλαφ Σολτς αναφερόμενος στον κίνδυνο ο πόλεμος στην Ουκρανία να κλιμακωθεί σε τρίτο παγκόσμιο ή σε πυρηνικό. Επισήμανε πάντως ότι τόσο ο ίδιος όσο και άλλοι ηγέτες έχουν προειδοποιήσει τον Ρώσο πρόεδρο να μη χρησιμοποιήσει βιολογικά και χημικά όπλα, ενώ, αναφερόμενος στο πρόγραμμα εξοπλισμού της χώρας του, διαβεβαίωσε ότι κανείς δεν έχει λόγο να φοβάται μια στρατιωτικά ισχυρότερη Γερμανία. ""Δεν υπάρχουν εγχειρίδιο, το οποίο να μας περιγράφει σε ποιο ακριβώς σημείο θα εκληφθούμε ως εμπόλεμο μέρος"", δήλωσε ο καγκελάριος σε συνέντευξή του στο περιοδικό Der Spiegel που θα κυκλοφορήσει αύριο, αναφερόμενος στις επιφυλάξεις της κυβέρνησής του να παραδώσει βαρύ οπλισμό στην Ουκρανία. ""Το βιβλίο ξαναγράφεται καθημερινά, κάποια μαθήματα θα έρθουν αύριο ή μεθαύριο. Το σημαντικότερο είναι να σκεφτόμαστε προσεκτικά κάθε βήμα μας και να συντονιζόμαστε μεταξύ μας. Κορυφαία προτεραιότητά μου είναι η αποφυγή μιας κλιμάκωσης προς το ΝΑΤΟ"", δήλωσε ο κ. Σολτς και ανέφερε χαρακτηριστικά ότι δεν λοξοκοιτάζει προς τις δημοσκοπήσεις, οι οποίες δείχνουν ότι μεγάλο ποσοστό των Γερμανών δηλώνει δυσαρεστημένο από την κυβέρνηση και τον ίδιο προσωπικά. ""Οι συνέπειες ενός λάθους θα ήταν δραματικές"", τόνισε. ""Η Ρωσία αντιμετωπίζει δραματικές δυσκολίες λόγω των κυρώσεων"" Ερωτώμενος εάν από τη μέχρι τώρα επικοινωνία του με τον Βλαντίμιρ Πούτιν έχει οδηγηθεί στο συμπέρασμα ότι η χρήση πυρηνικών όπλων δεν αποκλείεται, ο Όλαφ Σολτς δήλωσε ότι η Ρωσία αντιμετωπίζει δραματικές δυσκολίες, καθώς οι κυρώσεις προκαλούν τεράστια ζημιά στη ρωσική οικονομία, ενώ ""η αλυσίδα από στρατιωτικές ήττες δεν μπορεί να ωραιοποιηθεί από την κυβερνητική προπαγάνδα"". Μια ψυχρή ειρήνη, η οποία δεν θα επισφραγιστεί από ειρήνη με συμφωνία, δεν θα απαλλάξει τη Ρωσία από τις κυρώσεις, προειδοποίησε ο Γερμανός καγκελάριος και εξέφρασε την εκτίμηση ότι ο ίδιος ο Βλαντίμιρ Πούτιν ""βρίσκεται υπό τρομερή πίεση"". Στην ερώτηση ""γιατί δε λέτε στους Γερμανούς ότι αν παραδώσουμε τανκς υπάρχει κίνδυνος πυρηνικής επίθεσης;"", ο καγκελάριος απάντησε εμφανώς ενοχλημένος: ""Λυπάμαι, αλλά δεν πάει άλλο με τέτοιες υπεραπλουστεύσεις! Θα εξετάσουμε τα πάντα προσεκτικά, θα τα επαναξιολογούμε συνεχώς και θα τα συζητούμε με τους συμμάχους μας. Δεν θα κάνουμε τίποτα μόνοι μας"", ξεκαθάρισε. ""Κάνουμε ό,τι μπορούμε για να αντιμετωπίσουμε τα τρομερά δεινά που προκαλεί η Ρωσία στην Ουκρανία, χωρίς να προκαλέσουμε μια ανεξέλεγκτη κλιμάκωση η οποία θα συνεπάγεται ανυπολόγιστα δεινά για ολόκληρη την ήπειρο ή τον κόσμο"", πρόσθεσε. ""Το εμπάργκο στο ρωσικό πετρέλαιο δεν θα οδηγούσε σε λήξη του πολέμου"" Απαντώντας σε ερώτηση σχετικά με την άρνηση της Γερμανίας να επιβάλει εμπάργκο στην αγορά ρωσικού φυσικού αερίου, ο Όλαφ Σολτς επανέλαβε ότι δεν θεωρεί πως κάτι τέτοιο θα οδηγούσε σε τερματισμό του πολέμου. ""Αν ο Πούτιν ήταν ανοιχτός σε οικονομικά επιχειρήματα, δεν θα είχε ξεκινήσει ποτέ αυτόν τον τρελό πόλεμο"", δήλωσε και τόνισε ότι το θέμα για τη Γερμανία δεν είναι η κερδοσκοπία, αλλά η αποτροπή μιας δραματικής οικονομικής κρίσης και η απώλεια εκατομμυρίων θέσεων εργασίας και εργοστασίων τα οποία θα κλείσουν οριστικά. ""Αυτό θα είχε σοβαρές συνέπειες για τη χώρα μας και για ολόκληρη την Ευρώπη, ενώ θα επηρέαζε σημαντικά και τη χρηματοδότηση της ανοικοδόμησης της Ουκρανίας. Για αυτό είναι δική μου ευθύνη να πω ότι δεν μπορούμε να το επιτρέψουμε. Σκέφτεται πραγματικά κανείς τις παγκόσμιες συνέπειες;"", είπε εμφατικά ο καγκελάριος και σε ό,τι αφορά τη γερμανική εξάρτηση από τη ρωσική ενέργεια, αναγνώρισε ως σφάλμα των προηγούμενων κυβερνήσεων το γεγονός ότι δεν διασφαλίστηκαν εγκαίρως εναλλακτικοί προμηθευτές οι οποίοι θα μπορούσαν να χρησιμοποιηθούν σε περίπτωση ανάγκης. Η Γερμανία, επισήμανε, θα έπρεπε επίσης να είχε χρηματοδοτήσει τερματικούς σταθμούς υγροποιημένου φυσικού αερίου, ακόμη και αν δεν ήταν συμφέροντες οικονομικά. ""Αυτό είναι το πραγματικό λάθος, το οποίο με απασχολεί εδώ και καιρό"", ομολόγησε, ενώ παραδέχθηκε ότι μετά την προσάρτηση της Κριμαίας θα έπρεπε να έχουν επιβληθεί στη Ρωσία κυρώσεις όπως αυτές που επιβάλλονται σήμερα. Σημείωσε ωστόσο ότι ούτε η πρώην Καγκελάριος Άνγκελα Μέρκελ ούτε ο πρώην υπουργός Εξωτερικών και σημερινός Ομοσπονδιακός Πρόεδρος Φρανκ-Βάλτερ Σταϊνμάιερ μπορούν να κατηγορηθούν, επειδή προσπάθησαν να δημιουργήσουν μία τάξη στην Ευρώπη, όπου καμία χώρα δεν επιτίθεται σε άλλες. ""Έκαναν τα πάντα για να αποτρέψουν τον πόλεμο που βλέπουμε τώρα. Το γεγονός ότι η προσπάθεια απέτυχε, δεν οφείλεται σε αυτούς, αλλά στον ιμπεριαλισμό του Πούτιν, ο οποίος αγνόησε όλες τις συμφωνίες και τις συνεννοήσεις. Ο Πούτιν είναι ο επιτιθέμενος, κανείς άλλος"", υπογράμμισε. Ερωτηθείς, τέλος, σχετικά με το αν ""οι Γερμανοί είναι έτοιμοι για ισχυρότερο στρατό"", μετά την εξαγγελία του για άμεσο εκσυγχρονισμό των γερμανικών ενόπλων δυνάμεων με κονδύλια 100 δισεκατομμυρίων ευρώ, ο καγκελάριος απάντησε καταφατικά. ""Επειδή γνωρίζουν ότι καλύτερα εξοπλισμένες ένοπλες δυνάμεις δεν σημαίνει και αλλαγή σε μια πιο επιθετική γερμανική πολιτική"", σημείωσε και πρόσθεσε ότι η Γερμανία ""έχει επανατοποθετηθεί ως δημοκρατία έπειτα από όλες τις καταστροφές του πρώτου μισού του 20ού αιώνα, κατά τρόπο ώστε κανείς να μη φοβάται μια ισχυρότερη στρατιωτικά Γερμανία"". Ακολουθήστε το News247.gr στο Google News και μάθετε πρώτοι όλες τις ειδήσεις"	news247
154	Ο Ερντογάν καλεί Πούτιν - Ζελένσκι για συνάντηση στην Τουρκία	Επιμένει στον ρόλο του διαμεσολαβητή μεταξύ Ρωσίας και Ουκρανίας ο Ερντογάν καθώς αναμένεται να επιχειρήσει να φιλοξενήσει συνάντηση των δύο ηγετών στην Τουρκία, αναβαθμίζοντας περαιτέρω τον ρόλο της στο διεθνές πολιτικό σκηνικό.	                        ΚΟΣΜΟΣ	Ο τούρκος πρόεδρος, Ρετζέπ Ταγίπ Ερντογάν	https://www.news247.gr/img/2151/9606588/171000/w660/660/erdogan.jpg	2022-04-22 15:59	"Την πρόθεσή του να έχει τηλεφωνική επικοινωνία με τον ρώσο πρόεδρο Βλαντίμιρ Πούτιν και τον ουκρανό ομόλογό του Βολοντίμιρ Ζελένσκι μέσα στις επόμενες ημέρες εξέφρασε σήμερα ο τούρκος πρόεδρος Ταγίπ Ερντογάν με την ελπίδα, όπως είπε, η τηλεφωνική επικοινωνία που θα έχει μαζί τους να οδηγήσει σε μια συνάντηση των ηγετών στην Τουρκία με στόχο τον τερματισμό του πολέμου στην Ουκρανία. ""Δεν έχουν εξαντληθεί οι ελπίδες μας"", είπε ο Ερντογάν στους δημοσιογράφους όταν ρωτήθηκε σχετικά με τις ειρηνευτικές συνομιλίες μεταξύ του Κιέβου και της Μόσχας. ""...Σχεδιάζουμε να έχουμε και πάλι τηλεφωνική επικοινωνία με τον Πούτιν και τον Ζελένσκι σήμερα ή αύριο. Με την τηλεφωνική επικοινωνία σκοπεύουμε να μεταφέρουμε τη διαδικασία της Κωνσταντινούπολης σε επίπεδο ηγετών"", πρόσθεσε ο Ερντογάν. Σε ρόλο διαμεσολαβητή για τρίτη φορά ο Ερντογάν Η Τουρκία, που είναι μέλος του ΝΑΤΟ, έχει κοινό θαλάσσιο σύνορο με την Ουκρανία και τη Ρωσία στη Μαύρη Θάλασσα, έχει καλές σχέσεις και με τις δύο χώρες και έχει αναλάβει διαμεσολαβητικό ρόλο. Έχει φιλοξενήσει συνομιλίες ανάμεσα στον ουκρανό και τον ρώσο ΥΠΕΞ στην Αττάλεια και μεταξύ διαπραγματευτών από τις δύο χώρες στην Κωνσταντινούπολη, ενώ ασκεί πιέσεις και για συνάντηση των δύο προέδρων. Η πρώτη συνάντηση, αυτή στην Αττάλεια κράτησε περίπου δύο ώρες και απέβη άκαρπη, καθώς δεν έδωσε κάποια λύση προς την κατεύθυνση της επίλυσης της κρίσης. Αντιπροσωπείες από τις δύο χώρες συναντήθηκαν έπειτα και στην Κωνσταντινούπολη, με την ουκρανίκή πλευρά να δηλώνει ""αισιόδοξη"" μετά τις συνομιλίες, ενώ και ο Ρώσος υπουργός εξωτερικών Σεργκέι Λαβρόφ είχε δηλώσει τότε ότι στην Κωνσταντινούπολη σημειώθηκε κάποια πρόοδος. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
155	"Πούτιν: ""Απρόβλεπτη η Ουκρανία στις συνομιλίες με τη Ρωσία"""	Ο Πούτιν επέρριψε ευθύνες στην Ουκρανία για τις αδιέξοδες ειρηνευτικές συνομιλίες με τη Ρωσία. Ο Σαρλ Μισέλ, επικαλούμενος το Ορθόδοξο Πάσχα, απηύθυνε έκκληση στο Ρώσο πρόεδρο να διασφαλίσει τη διέλευση των αμάχων από τη Μαριούπολη.	                        ΚΟΣΜΟΣ	Καρέ από τη βομβαρδισμένη Μαριούπολη	https://www.news247.gr/img/9148/9556974/358000/w660/660/marioupoli4.jpg	2022-04-22 15:09	"Ο Βλαντίμιρ Πούτιν είπε στον πρόεδρο του Ευρωπαϊκού Συμβουλίου Σαρλ Μισέλ ότι θα έχει απευθείας συνομιλίες με τον ουκρανό ομόλογό του Βολοντίμιρ Ζελένσκι αν οι συνεχιζόμενες διαπραγματεύσεις μεταξύ των δύο χωρών αποφέρουν σαφή αποτελέσματα, ανακοίνωσε σήμερα το Κρεμλίνο. Ο Πούτιν είπε στον Μισέλ ότι το Κίεβο δείχνει πως δεν είναι έτοιμο να αναζητήσει κοινώς αποδεκτές λύσεις και κατηγόρησε την ουκρανική πλευρά ότι είναι ""απρόβλεπτη"" στις διαπραγματεύσεις. Στην τηλεφωνική τους επικοινωνία στις 11:00 ώρα Ελλάδας ο Μισέλ υπογράμμισε με ""έντονο και ξεκάθαρο τρόπο"" ότι ο πόλεμος στην Ουκρανία είναι απαράδεκτος και ανέφερε με λεπτομέρειες το κόστος από τις κυρώσεις που έχει επιβάλει η ΕΕ στην Ρωσία, σύμφωνα με την ίδια πηγή. Έκκληση Μισέλ για ασφαλή απομάκρυνση των αμάχων από τη Μαριούπολη Μετά την επικοινωνία του προέδρου του Ευρωπαϊκού Συμβουλίου, Σαρλ Μισέλ, με τον Βλαντίμιρ Πούτιν, απηύθυνε έκκληση στο Ρώσο πρόεδρο για την ασφαλή απομάκρυνση των αμάχων από τις πολιορκημένες περιοχές της Ουκρανίας. «Καλούμε σθεναρά για άμεση ανθρωπιστική πρόσβαση και ασφαλή διέλευση από τη Μαριούπολη και άλλες πολιορκημένες πόλεις ακόμη περισσότερο με την ευκαιρία του Ορθόδοξου Πάσχα» σημειώνει ο Σαρλ Μισέλ. Παράλληλα, επανέλαβε την θέση της ΕΕ για υποστήριξη στην Ουκρανία και την κυριαρχία της, την καταδίκη και την επιβολή κυρώσεων για την επιθετικότητα της Ρωσίας. «Η ενότητα, οι αρχές και οι αξίες μας είναι απαραβίαστες» τόνισε ο Πρόεδρος του Ευρωπαϊκού Συμβουλίου. Η ΕΕ και η Ουάσινγκτον επανέλαβαν ότι δεν μπορεί να υπάρξει ατιμωρησία για εγκλήματα πολέμου Ο Γενικός Γραμματέας της Ευρωπαϊκής Υπηρεσίας Εξωτερικής Δράσης Στέφανο Σανίνο και η Υφυπουργός Εξωτερικών των ΗΠΑ Γουέντι Σέρμαν καταδίκασαν με τον πιο έντονο τρόπο τις θηριωδίες που φέρεται να διέπραξαν οι ρωσικές ένοπλες δυνάμεις σε ορισμένες απελευθερωμένες πλέον ουκρανικές πόλεις κατά την περίοδο που η Ρωσία είχε τον έλεγχο των περιοχών αυτών. Παράλληλα, η ΕΕ και οι ΗΠΑ καταδίκασαν τον συνεχή βομβαρδισμό αμάχων και πολιτικών υποδομών από τις ρωσικές ένοπλες δυνάμεις. Αυτές οι φρικτές ενέργειες δείχνουν το πραγματικό πρόσωπο του βάναυσου επιθετικού πολέμου που διεξάγει η Ρωσία εναντίον της Ουκρανίας και του λαού της, αναφέρει η κοινή ανακοίνωση που εκδόθηκε τονίζοντας ότι δεν μπορεί να υπάρξει ατιμωρησία για εγκλήματα πολέμου αλλά και τον στόχο για συντονισμό των ενεργειών έτσι ώστε να διασφαλιστεί ότι οι δράστες θα λογοδοτήσουν. Επιπροσθέτως, ο Στέφανο Σανίνο και η Γουέντι Σέρμαν υπογράμμισαν ότι θα συνεχίσουν να παροτρύνουν την Κίνα να μην παρακάμψει ή να υπονομεύσει τις κυρώσεις κατά της Ρωσίας και να μην παράσχει οποιαδήποτε μορφή υποστήριξης στη Μόσχα. Επίσης, ανέφεραν ότι αυτή η υποστήριξη θα έχει συνέπειες για τις αντίστοιχες σχέσεις της ΕΕ και των ΗΠΑ με την Κίνα. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
156	Μπάιντεν: Βοήθεια ύψους 800 εκατ. στην Ουκρανία - Όπλα, πυρομαχικά και drones	Πρόσθετη στρατιωτική βοήθεια ύψους  800 εκατομμυρίων δολαρίων παρέχουν οι ΗΠΑ στην Ουκρανία. Αμφισβήτησε ο Μπάιντεν ότι οι Ρώσοι ελέγχουν πλήρως τη Μαριούπολη. 	                        ΚΟΣΜΟΣ	Ο Τζο Μπάιντεν	https://www.news247.gr/img/6861/9605832/989000/w660/660/biden.jpg	2022-04-21 19:20	Την αποστολή στρατιωτικής βοήθειας ύψους 800 εκατομμυρίων δολαρίων στην Ουκρανία ανακοίνωσε σήμερα ο πρόεδρος των ΗΠΑ Τζο Μπάιντεν. Σε αυτό το νέο πακέτο βοήθειας περιλαμβάνονται «όπλα βαρέος πυροβολικού, δεκάδες ολμοβόλα, 144.000 πυρομαχικά καθώς και μη επανδρωμένα αεροσκάφη», ανέφερε ο Μπάιντεν στο διάγγελμά του από τον Λευκό Οίκο. Ο Ρώσος πρόεδρος Βλαντίμιρ Πούτιν «δεν θα καταφέρει ποτέ» να καταλάβει την Ουκρανία, δεσμεύτηκε ο Μπάιντεν, ο οποίος αμφισβήτησε ότι οι Ρώσοι ελέγχουν πλήρως τη Μαριούπολη. «Είναι συζητήσιμο το αν ελέγχει (ο Πούτιν) τη Μαριούπολη. Δεν υπάρχει ακόμη καμία απόδειξη ότι η Μαριούπολη χάθηκε», τόνισε. Παράλληλα, ο Μπάιντεν κάλεσε το Κογκρέσο να εγκρίνει πρόσθετη χρηματοδότηση ώστε να σταλεί και άλλη βοήθεια στο Κίεβο. «Βρισκόμαστε σε ένα κρίσιμο χρονικό σημείο, όπου θα στήσουν (οι Ρώσοι) το σκηνικό για την επόμενη φάση αυτού του πολέμου», προειδοποίησε, διαβεβαιώνοντας ότι οι ΗΠΑ και οι σύμμαχοί τους «ενεργούν όσο γρηγορότερα γίνεται» για να παράσχουν στην Ουκρανία τον εξοπλισμό και τα όπλα που χρειάζεται. Εξάλλου, ακολουθώντας το παράδειγμα του Καναδά και πολλών ευρωπαϊκών χωρών, οι ΗΠΑ θα απαγορεύσουν τον ελλιμενισμό ρωσικών πλοίων, κάνοντας άλλο ένα βήμα για να εντείνουν τις πιέσεις τους στη Μόσχα. Ο Λευκός Οίκος αναμένεται να ανακοινώσει αργότερα περισσότερες λεπτομέρειες για το μέτρο αυτό. «Αυτό σημαίνει ότι κανένα πλοίο υπό ρωσική σημαία ή που ανήκει σε ρωσική οντότητα δεν θα επιτρέπεται να δέσει σε λιμάνια των ΗΠΑ ή να πλησιάσει στις ακτές μας. Κανένα», υπογράμμισε ο Μπάιντεν. Σύμφωνα με πηγές τις οποίες επικαλείται το πρακτορείο Reuters, το 2021 ρωσικά πλοία έδεσαν 1.800 φορές σε αμερικανικά λιμάνια, αριθμός που αποτελεί ένα πολύ μικρό ποσοστό της συνολικής κίνησης. Ο Καναδάς έκλεισε τα λιμάνια του για τα πλοία ρωσικής ιδιοκτησίας από την 1η Μαρτίου. Ακολουθήστε το News247.gr στο Google News και μάθετε πρώτοι όλες τις ειδήσεις	news247
157	Ουκρανία: Θολό το τοπίο των συνομιλιών, ενώ το Azovstal πολιορκείται - Αγωνία για τους χιλιάδες αμάχους	Συνεχίζεται η πολιορκία στις εγκαταστάσεις του Azovstal, με τις ρωσικές δυνάμεις ωστόσο να μην επιτίθενται στους Ουκρανούς πολεμιστές που έχουν οχυρωθεί. Εκατοντάδες χιλιάδες παραμένουν εγκλωβισμένοι στη Μαριούπολη.	                        ΚΟΣΜΟΣ	Βομβαρδισμοί στο Αzovstal	https://www.news247.gr/img/9268/9605840/523000/w660/660/azovstal.jpg	2022-04-21 19:14	"Στη χαλυβουργία Azovstal έχει στραφεί το ""ενδιαφέρον"" της Ρωσίας, με τον ουκρανικό στρατό να ανακοινώνει ότι οι ρωσικές δυνάμεις έχουν κάνει απόπειρες εισβολής. Οι ρωσικές δυνάμεις πολιορκούν τις εγκαταστάσεις και τους τελευταίους Ουκρανούς πολεμιστές που έχουν οχυρωθεί, χωρίς ωστόσο να τους επιτίθενται, με τον Πούτιν να δίνει εντολή ""να μην πέσει μύγα"". Η παραπάνω εντολή δόθηκε από τον Πούτιν στον Ρώσο Υπουργό Άμυνας κατα την συνάντηση που είχαν, όπου ο Σεργκέι Σόιγκου ενημέρωσε τον πρόεδρο της Ρωσίας οτι η Μαριούπολη βρίσκεται πια εξ ολοκλήρου σε ρωσικά χέρια. ""Θα πρέπει να σκεφτούμε (...) τη ζωή και την υγεία των στρατιωτών μας και των αξιωματικών μας, δεν θα πρέπει να διεισδύσουμε σε αυτές τις κατακόμβες και να συρθούμε κάτω από τη γη. Αποκλείστε όλη αυτήν την ζώνη κατά τρόπο που να μην μπορεί να περάσει ούτε μύγα"", δήλωσε ο Βλαντίμιρ Πούτιν. Δεσμεύτηκε επίσης ότι θα σωθεί η ζωή αυτών που θα παραδοθούν. «Προτείνετε για άλλη μια φορά σε όλους αυτούς, που δεν έχουν καταθέσει τα όπλα, να το κάνουν, η ρωσική πλευρά τούς εγγυάται ότι θα σωθεί η ζωή τους και ότι θα αντιμετωπιστούν με αξιοπρέπεια», σημείωσε, λέγοντας ότι στους τραυματίες που θα παραδοθούν θα παρασχεθεί ιατρική βοήθεια. Ο Ζελένσκι αποκλείει το ενδεχόμενο να βρεθεί στη Μόσχα για συνομιλίες με τη ρωσική ηγεσία Ο Ουκρανός πρόεδρος Βολοντίμιρ Ζελένσκι απέκλεισε κατηγορηματικά το ενδεχόμενο να πάει στη Μόσχα για απευθείας συνομιλίες με τη ρωσική ηγεσία για τον τερματισμό του πολέμου. ""Εξ ονόματος της χώρας μου, θα ήμουν έτοιμος να επισκεφτώ οποιοδήποτε μέρος του πλανήτη. Όμως, ασφαλώς όχι τώρα και σίγουρα όχι τη Μόσχα. Αυτό απλώς αποκλείεται"", φέρεται να είπε στο ρωσικό μέσο ενημέρωσης Mediazona. Η συνέντευξη αυτή αναδημοσιεύτηκε στην αυστριακή εφημερίδα Der Standard. ""Παρ’ όλ’ αυτά, υπό διαφορετικές συνθήκες και με διαφορετική ηγεσία στη Μόσχα, τα πάντα θα ήταν πιθανά"", πρόσθεσε. Ο Ζελένσκι είπε στη συνέντευξη ότι η πολιτική ηγεσία της Ρωσίας διέπραξε ένα ""καταστροφικό λάθος"" με την εισβολή στη χώρα του και εξαιτίας της ο ρωσικός λαός επωμίζεται τις ευθύνες των ηγετών του. ""Από τώρα και στο εξής πολλές χώρες δεν θα αναρωτιούνται αν κάποιος είναι καλός ή κακός Ρώσος. Όλοι οι Ρώσοι θα αντιμετωπίζονται άσχημα. Η Ρωσία το έκανε αυτό. Σε τελική ανάλυση, δεν με αφορά αλλά θα πρέπει να φοβίζει τον ρωσικό λαό"", κατέληξε. Επιπλέον, διαψεύδει τους ισχυρισμούς της Ρωσίας που θέλουν τη Μαριούπολη να βρίσκεται υπό ρωσικό έλεγχο, λέγοντας ότι Ουκρανοί στρατιώτες παραμένουν σε ένα τμήμα της πόλης. Παραμένει δύσκολη η απομάκρυνση των αμάχων από τη Μαριούπολη Περίπου 120.000 άμαχοι εμποδίζονται να φύγουν από την πολιορκημένη Μαριούπολη, δήλωσε σήμερα ο Ζελένσκι. Ο Ουκρανός πρόεδρος είπε ότι η Ρωσία ελέγχει όντως το μεγαλύτερο μέρος αλλά σε ένα τμήμα της παραμένουν ακόμη Ουκρανοί στρατιώτες. Οι εναπομείναντες Ουκρανοί στρατιώτες βρίσκονται στο χαλυβουργείο Αζοφστάλ, απ’ όπου προβάλλουν αντίσταση στη ρωσική πολιορκία. Ο Ζελένσκι είπε ότι η Ουκρανία «προσέφερε όλες τις επιλογές» στη Ρωσία για την ανταλλαγή πολιτών και στρατιωτών από τη Μαριούπολη και περιμένει την απάντηση της Μόσχας. Παράλληλα, τρία λεωφορεία γεμάτα με αμάχους που αναχώρησαν από το λιμάνι της Μαριούπολης, η οποία τελεί σχεδόν εξ ολοκλήρου υπό ρωσικό έλεγχο, έφθασαν σήμερα στη Ζαπορίζια, μεγάλη πόλη της νοτιοανατολικής Ουκρανίας, σύμφωνα με δημοσιογράφο του Γαλλικού Πρακτορείου. Γυναίκες και παιδιά ήταν μέσα στα λεωφορεία, που δρομολογήθηκαν χάρη στο άνοιγμα ενός ""ανθρωπιστικού διαδρόμου"" έπειτα από μέρες κατά τη διάρκεια των οποίων αυτοί οι διάδρομοι ήταν αδύνατον να λειτουργήσουν λόγω των μαχών. Τέσσερα λεωφορεία που προορίζονταν για τη μεταφορά αμάχων που εγκατέλειψαν τις εστίες τους, κατάφεραν σήμερα το πρωί να φύγουν από τη Μαριούπολη αλλά δεν μπορούσε να ειπωθεί με σιγουριά ότι τα λεωφορεία που έφθασαν σήμερα το απόγευμα αποτελούσαν μέρος της αυτοκινητοπομπής αυτής. Τα λεωφορεία πρέπει να διασχίσουν τα 200 χλμ. μεταξύ του πολιορκημένου λιμανιού και της Ζαπορίζια και μερικές φορές μπορεί να χρειάζονται αρκετές ημέρες λόγω των αναρίθμητων σημείων ελέγχου. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
158	Αιθιοπία: Ουρές έξω από τη ρωσική πρεσβεία - Θέλουν να πολεμήσουν στην Ουκρανία	Εκατοντάδες άνθρωποι στην Αιθιοπία σπεύδουν στη ρωσική πρεσβεία προκειμένου να μεταβούν εθελοντικά στην Ουκρανία και να πολεμήσουν για λογαριασμό του προέδρου Πούτιν.	                        ΚΟΣΜΟΣ	Στρατιώτες στην Αιθιοπία (φωτογραφία αρχείου)	https://www.news247.gr/img/8483/9605822/174000/w660/660/ethiopian-soldiers.jpg	2022-04-21 18:57	Ουρές σχηματίζονται καθημερινά νωρίς το πρωί έξω από την ρωσική πρεσβεία στην πρωτεύουσα της Αιθιοπίας Αντίς Αμπέμπα. Παρασυρμένοι από τις φήμες στα μέσα κοινωνικής δικτύωσης, νέοι και ηλικιωμένοι, πολλοί με τα απολυτήρια στρατού στο χέρι, έφθασαν εκεί με την ελπίδα να πολεμήσουν για τη Ρωσία στην Ουκρανία. Αρχικά υπήρχαν ελάχιστοι εθελοντές, αλλά μέσα σε δύο εβδομάδες έγιναν δεκάδες, δήλωσαν στο Reuters δύο κάτοικοι της περιοχής στην οποία βρίσκεται η πρεσβεία. Προχθές Τρίτη, οι δημοσιογράφοι του Reuters είδαν έξω από την πρεσβεία μερικές εκατοντάδες ανδρών και Αιθίοπες φρουρούς ασφαλείας. Οι φρουροί κατέγραφαν τα ονόματά τους και ζητούσαν αποδεικτικά στοιχεία ότι έχουν κάνει την στρατιωτική τους θητεία. Σύμφωνα με το ΑΠΕ-ΜΠΕ, δεν υπάρχουν αποδεικτικά στοιχεία που να συνηγορούν ότι κάποιοι Αιθίοπες έχουν σταλεί στην Ουκρανία, ούτε είναι σαφές αν θα σταλούν. Ένας άνδρας που βγήκε από την πρεσβεία και απευθύνθηκε στους εθελοντές στα ρωσικά μέσω διερμηνέα, δήλωσε ότι η Ρωσία αυτή τη στιγμή έχει επαρκείς δυνάμεις, αλλά θα τους ειδοποιήσουν όταν τους χρειαστούν. Η ρωσική πρεσβεία δεν απάντησε σε ερωτήσεις του Reuters σχετικά με την ταυτότητα του άνδρα ή αν η Ρωσία στέλνει εθελοντές από την Αιθιοπία στην Ουκρανία. Αργότερα την Τρίτη εξέδωσε ανακοίνωση στην οποία ανέφερε ότι δεν στρατολογεί μαχητές και ότι οι Αιθίοπες που εμφανίστηκαν έξω από την πρεσβεία ήταν άτομα που εξέφραζαν την «αλληλεγγύη και υποστήριξή τους προς τη Ρωσική Ομοσπονδία». Το υπουργείο Εξωτερικών της Αιθιοπίας εξέφρασε την ικανοποίησή του για τη ρωσική δήλωση που, όπως είπε, «διαψεύδει τις αβάσιμες αναφορές για στρατολόγηση στις ρωσικές ένοπλες δυνάμεις», αλλά δεν απάντησε σε ερωτήσεις του Reuters. Ούτε το ρωσικό υπουργείο Εξωτερικών απάντησε. Η πρεσβεία της Ουκρανίας στην Αντίς Αμπέμπα παρέπεμψε το Reuters στις αιθιοπικές αρχές. Η Αιθιοπία έχει καλέσει όλες τις εμπόλεμες πλευρές να επιδείξουν αυτοσυγκράτηση και δεν ψήφισε το ψήφισμα της Γενικής Συνέλευσης του ΟΗΕ που καταδικάζει την εισβολή στην Ουκρανία στις 24 Φεβρουαρίου, την οποία η Ρωσία αποκαλεί «ειδική στρατιωτική επιχείρηση» για την αποστρατιωτικοποίηση της Ουκρανίας. Ωστόσο πολλοί στην Αιθιοπία έχουν εκφράσει την αλληλεγγύη τους προς τη Ρωσία, η οποία έχει στενές σχέσεις με τη χώρα αυτή στο Κέρας της Αφρικής από την περίοδο της σοβιετικής εποχής. Οι φήμες στα μέσα κοινωνικής δικτύωσης ότι δίνονται αμοιβές 2.000 δολαρίων και προσφέρεται η δυνατότητα εργασίας στην Ρωσία μετά τον πόλεμο προσέλκυσαν μερικούς από αυτούς που στέκονται στην ουρά. Πολλές περιοχές της Αιθιοπίας μαστίζονται από συγκρούσεις και ο ετήσιος πληθωρισμός κυμαίνεται περίπου στο 30%. «Θέλω να υποστηρίξω την κυβέρνηση της Ρωσίας και, σε αντάλλαγμα, μόλις φύγω, θα έχω οφέλη» δήλωσε στο Reuters ο Λέτα Κίμπρου έξω από την ρωσική πρεσβεία, όπου επέστρεψε την Τρίτη για να τσεκάρει την εξέλιξη που είχε η αίτησή του. «Η ζωή στην Αιθιοπία γίνεται δύσκολη», δήλωσε ένας 30χρονος υπαίθριος πωλητής, ο οποίος είπε ότι παραιτήθηκε από τον αιθιοπικό στρατό το 2018 και τώρα πουλάει ρούχα και κινητά τηλέφωνα. «Αυτό που θέλω είναι να ζήσω στην Ευρώπη». Ο Λέτα είπε ότι έχει ακούσει, από φίλους του που έχουν εγγραφεί στους καταλόγους των εθελοντών πριν από αυτόν, ότι δίνουν περίπου 2.000 δολάρια. Δύο άλλοι που στεκόντουσαν στις ουρές αυτήν την εβδομάδα δήλωσαν ότι έχουν δει αναρτήσεις στο Facebook που έλεγαν ότι η πρεσβεία κάνει στρατολόγηση. Το Reuters δεν ήταν σε θέση να βρει οποιεσδήποτε αναρτήσεις σχετικές με το θέμα από επίσημες πηγές ή να επιβεβαιώσει τέτοιου είδους προσφορές. Οι φήμες επακολούθησαν μετά την είδηση που μεταδόθηκε τον Μάρτιο ότι ο Ρώσος πρόεδρος Βλαντίμιρ Πούτιν έδωσε το πράσινο φως για να αναπτυχθούν στον πλευρό των μαχητών που υποστηρίζονται από την Ρωσία περισσότεροι από 16.000 εθελοντές από τη Μέση Ανατολή για να πολεμήσουν στην Ουκρανία, αν και το Reuters δεν ήταν σε θέση να επιβεβαιώσει αν κάποιοι από αυτούς έχουν σταλεί εκεί. «Ο λόγος που θέλω να πάω στην Ρωσία δεν είναι να πολεμήσω την Ουκρανία, αλλά επειδή δεν έχω κάποιος όφελος απ’ τη χώρα μου» δήλωσε ο Μπίνιαμ Γουολτετσαντίκ, ένας 40χρονος φρουρός ασφαλείας που υπηρέτησε στον πόλεμο του 1998-2000 της Αιθιοπίας με την Ερυθραία. «Θα προτιμούσα να ήμουν πολίτης μιας διαφορετικής χώρας», είπε ο Μπίνιαμ. Μέχρι αργά την Τετάρτη, όταν εμφανίσθηκε ο Μπίνιαμ, ο αριθμός των εθελοντών έξω από τη ρωσική πρεσβεία είχε μειωθεί περίπου στους 20. Ένας φρουρός ασφαλείας του είπε ότι η πρεσβεία δεν δέχεται πλέον εγγραφές. Ακολουθήστε το News247.gr στο Google News και μάθετε πρώτοι όλες τις ειδήσεις	news247
159	"Ο Πούτιν δίνει ""τροφή για σκέψη"" δοκιμάζοντας πυρηνικά - Τι είναι ο πύραυλος Satan II"	"Ο Ρώσος πρόεδρος έστειλε ένα τρομακτικό προειδοποιητικό μήνυμα στη Δύση, με το ""ισχυρότερο πυρηνικό όπλο του κόσμου""."	                        ΚΟΣΜΟΣ	Ο Βλαντίμιρ Πούτιν σε εργοστάσιο πυραύλων	https://www.news247.gr/img/1842/9597058/404000/w660/660/untitled_1.jpg	2022-04-21 10:47	"Τη στιγμή που η Σουηδία και η Φινλανδία ετοιμάζονται για την ένταξή τους στο ΝΑΤΟ, αγνοώντας τις απειλές της απομονωμένης Ρωσίας, ο Βλαντιμίρ Πούτιν φαίνεται αποφασισμένος να κλιμακώσει τη ρητορική αλλά και τις προειδοποιητικές ""βολές"" του, με αποκορύφωμα το περιστατικό της Μεγάλης Τετάρτης. Δύο σχεδόν μήνες μετά την εισβολή στην Ουκρανία και με τον πόλεμο στη χώρα να μαίνεται, ο Ρώσος πρόεδρος διέταξε τη δοκιμή του διηπειρωτικού βαλλιστικού πυραύλου ""Satan II"", ένα πυρηνικό όπλο που, σύμφωνα με τον ίδιο, είναι το ισχυρότερο στον κόσμο. Σύμφωνα με το Reuters ο πύραυλος, ο οποίος ονομάζεται RS-28 Sarmat στη Ρωσία αλλά στο NATO αναφέρεται ως ""Satan"", εκτοξεύθηκε από το Πλεσέτσκ στα βορειοδυτικά της χώρας και έπληξε στόχους στη χερσόνησο Καμτσάτκα στα ανατολικά, ενώ ο Β. Πούτιν δήλωσε πως ""το νέο σύστημα διαθέτει τις υψηλότερες προδιαγραφές από άποψη τακτικής και τεχνολογίας και είναι σε θέση να αντιπαρέλθει όλα τα σύγχρονα μέσα αντιπυραυλικής άμυνας. Δεν έχει ανάλογο στον κόσμο και δεν θα έχει για μεγάλο χρονικό διάστημα"".  Πιο τρομακτική και από την ίδια τη δοκιμή, όμως, είναι μία συγκεκριμένη φράση του Ρώσου προέδρου, ο οποίος δεν αρκέστηκε στον συμβολισμό της κίνησης, αλλά θέλησε και να ""αποσαφηνίσει"" το νόημα και την απειλητική διάθεση προς τη Δύση. Τι είπε; Ότι η συγκεκριμένη ενέργεια προσφέρει ""τροφή για σκέψη σε όσους προσπαθούν να απειλήσουν τη Ρωσία"". Παρά το ""γενικό κι αόριστο"" της δήλωσης, είναι ξεκάθαροι οι ""παραλήπτες"" της συγκεκριμένης απειλής. Τι είναι ο πύραυλος ""Satan"" Ο πύραυλος των 200 τόνων έχει βεληνεκές 10.000 χιλιομέτρων μπορεί να μεταφέρει έως και 15 πυρηνικές κεφαλές που απελευθερώνονται σε μεγάλο ύψος και πλήττουν πολλαπλούς στόχους με ταχύτητα Mach 20,7, ή σχεδόν 25.000 χιλιόμετρα την ώρα. Με αυτήν την ταχύτητα, μπορεί θεωρητικά να πλήξει οποιοδήποτε σημείο της Γης σε λιγότερο από 30 λεπτά, ενώ σύμφωνα με το ρωσικό Sputnik, φέρεται να αρκεί για να καταστρέψει μια ολόκληρη χώρα σαν τη Γαλλία. Ο RS-28 Sarmat είναι ένα από τα έξι στρατηγικά πυρηνικά όπλα νέας γενιάς που προανήγγειλε ο Πούτιν το 2018, μαζί με το υπερ-υπερηχητικό όπλο Avanguard, το οποίο μπορεί να αναπτύσσει Mach 27. Η δοκιμή της Μεγάλης Τετάρτης ήταν η τελευταία πριν το όπλο παραδοθεί στον ρωσικό στρατό και τεθεί σε επιχειρησιακή ετοιμότητα. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
160	Μαριούπολη: Οι Ρώσοι λένε ότι έπεσε στα χέρια τους	Η επίσημη ενημέρωση από πλευράς Ρωσίας αναφέρει ότι η Μαριούπολη βρίσκεται πια στα χέρια των ρωσικών δυνάμεων. 	                        ΚΟΣΜΟΣ	Μαριούπολη	https://www.news247.gr/img/659/9592921/980000/w660/660/ukraine4.jpg	2022-04-21 10:30	"Την οριστική κατάκτηση της Μαριούπολης μεταδίδουν την τελευταία ώρα τα ρωσικά ΜΜΕ. Οπως αναφέρει χαρακτηριστικά το ρωσικό πρακτορείο Ria Novosti, ο Υπουργός Άμυνας Σεργκέι Σόιγκου ενημέρωσε τον Βλαντίμιρ Πούτιν ότι η πόλη βρίσκεται πια εξ ολοκλήρου σε ρωσικά χέρια. Εξαιρείται, όπως οι ίδιοι οι Ρώσοι αναφέρουν, το εργοστάσιο Azovstal στο οποίο παραμένουν 2.000 Ουκρανοί μαχητές που βρίσκονται σε δύσκολη θέση. Η ενημέρωση του Πούτιν αποτυπώθηκε στο παρακάτω video. Είναι απορίας άξιον βέβαια ότι την ενημέρωση φέρεται να έχει κάνει ο Ρώσος Υπουργός Άμυνας ο οποίος παρέμενε εξαφανισμένος τις πολλές τελευταίες ημέρες γεγονός που πυροδότησε σενάρια επί σεναρίων για την τύχη του. Κατά την εντολή Πούτιν οι Ρώσοι δεν θα επιτεθούν στο εργοστάσιο καθώς η επίθεση κρίνεται άσκοπη στην παρούσα φάση. Οι 2.000 μαχητές βρίσκονται πάντως εντελώς απομονωμένοι και χωρίς ανεφοδιασμό με ο,τι αυτό συνεπάγεται. Ο Υπουργός Άμυνας, κατά τη συνάντησή του με τον Πούτιν τόνισε ότι ""το καθεστώς του Κιέβου είχε μετατρέψει τα τελευταία οκτώ χρόνια τη Μαριούπολη σε σημαντικό βιομηχανικό κέντρο και κόμβο μεταφορών. Εγινε στην πραγματικότητα η πρωτεύουσα του τάγματος του Αζόφ. Υπήρχε μεγάλη ποσότητα βαρέων όπλων και πυραυλικά συστήματα που μπορούσαν να απειλήσουν ρωσικό έδαφος"". Πάντα κατά τον Ρώσο Υπουργό Άμυνας έχουν παραδοθεί 1478 Ουκρανοί μαχητές αλλά 2000 παραμένουν ακόμη μέσα στο εργοστάσιο. Το λιμάνι της Μαριούπολης στην Αζοφική θάλασσα ήταν εξ αρχής ένας από τους μεγάλους στόχους της Ρωσίας μετά την εισβολή στην Ουκρανία. Αν και εφόσον οι Ρώσοι το ελέγξουν απόλυτα, ελέγχουν ουσιαστικά ένα μεγάλο ""διάδρομο"" που εκτείνεται από την Κριμαία (ρωσικό έδαφος από το 2014) μέχρι το ανατολικό άκρο της Ουκρανίας στο Ντονμπάς. Η Ρωσία, κοινώς, επεκτείνει την ""επιρροή"" στους θαλάσσιους δρόμους της περιοχής και καθίσταται κυρίαρχη εξουδετερώνοντας την όποια ουκρανική ισχύ. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
161	ΟΗΕ: Ο Γκουτέρες ζητά να συναντηθεί με Ζελένσκι και Πούτιν	Ο γενικός γραμματέας, Αντόνιο Γκουτέρες, προσπαθεί να αναλάβει πρωτοβουλία για να ξαναρχίσει ο διάλογος ώστε να βρεθεί μια λύση στον πόλεμο στην Ουκρανία.	                        ΚΟΣΜΟΣ	Ο γενικός γραμματέας του ΟΗΕ Αντόνιο Γκουτέρες	https://www.news247.gr/img/4672/9078820/744000/w660/660/guterres.jpg	2022-04-21 07:19	Ο γενικός γραμματέας του ΟΗΕ Αντόνιο Γκουτέρες με επιστολές που έστειλε την Τρίτη στους προέδρους της Ρωσίας και της Ουκρανίας, Βλαντίμιρ Πούτιν και Βολοντίμιρ Ζελένσκι, ζήτησε να γίνει δεκτός στη Μόσχα και το Κίεβο, ανακοίνωσε σήμερα ο εκπρόσωπός του, Στεφάν Ντουζαρίκ. Μετά την εισβολή της Ρωσίας στην Ουκρανία, στις 24 Φεβρουαρίου, ο ΟΗΕ έχει περιθωριοποιηθεί, μεταξύ άλλων και εξαιτίας της ρήξης που προκλήθηκε στο Συμβούλιο Ασφαλείας, μόνιμα μέλη του οποίου είναι η Ρωσία, η Γαλλία, η Βρετανία, οι ΗΠΑ και η Κίνα. «Αυτήν την περίοδο των μεγάλων κινδύνων, όσον αφορά τις συνέπειες, θέλει να συζητήσει τα καταπείγοντα μέτρα για την επαναφορά της ειρήνης στην Ουκρανία και το μέλλον της πολυμερούς προσέγγισης με βάση τη Χάρτα του ΟΗΕ και το διεθνές δίκαιο», διευκρίνισε ο εκπρόσωπος. Ο Γκουτέρες σημειώνει ότι «η Ουκρανία και η Ρωσική Ομοσπονδία είναι ιδρυτικά μέλη του ΟΗΕ και υπήρξαν ανέκαθεν ένθερμες υποστηρίκτριες του ΟΗΕ», πρόσθεσε. Με αυτές τις επιστολές, που υπέβαλε στις διπλωματικές αποστολές της Ρωσίας και της Ουκρανίας στον ΟΗΕ, ο γενικός γραμματέας προσπαθεί να αναλάβει πρωτοβουλία για να ξαναρχίσει ο διάλογος ώστε να βρεθεί μια λύση στον πόλεμο. Μέχρι τώρα ο Γκουτέρες είχε ελάχιστες επαφές με τον Ουκρανό πρόεδρο, με τον οποίο συνομίλησε τηλεφωνικά μία φορά, στις 26 Φεβρουαρίου. Εξάλλου, αφότου ο Γκουτέρες δήλωσε ότι η Ρωσία παραβίασε τον Χάρτη του ΟΗΕ εισβάλλοντας στην Ουκρανία, ο Ρώσος πρόεδρος αρνείται από την πλευρά του κάθε επαφή μαζί του. Την Τρίτη ο Γκουτέρες καταδίκασε τη νέα ρωσική στρατιωτική επιχείρηση στην ανατολική Ουκρανία και ζήτησε από τις δύο πλευρές να σταματήσουν τις μάχες για τέσσερις ημέρες, με την ευκαιρία του ορθόδοξου Πάσχα. Ακολουθήστε το News247.gr στο Google News και μάθετε πρώτοι όλες τις ειδήσεις	news247
162	"Ουκρανία: Ο Λαβρόφ ""πετάει"" το μπαλάκι στο Κίεβο για τις συνομιλίες - Εγκλωβισμένοι άμαχοι στη Μαριούπολη"	Τις προϋποθέσεις για να επιτευχθούν συνομιλίες μεταξύ Κιέβου και Μόσχας, γνωστοποίησε στον Τούρκο ομόλογό του ο Σεργκέι Λαβρόφ. Παραμένει δύσκολη η απομάκρυνση των αμάχων από τη Μαριούπολη.	                        ΚΟΣΜΟΣ	Βομβαρδισμένο ρωσικό τανκ στην Ουκρανία	https://www.news247.gr/img/1451/9604595/902000/w660/660/oukrania..jpg	2022-04-20 20:51	"Λίγες ημέρες προτού συμπληρωθούν δύο μήνες από την έναρξη της εισβολής στην Ουκρανία, οι βομβαρδισμοί από τις ρωσικές δυνάμεις συνεχίζονται αμείωτοι, με τις συνομιλίες μεταξύ Κιέβου και Μόσχας να παραμένουν στο κενό. Ο Ρώσος υπουργός Εξωτερικών, Σεργκέι Λαβρόφ δήλωσε στον Τούρκο ομόλογό του Μεβλούτ Τσαβούσογλου σε τηλεφωνική επικοινωνία που είχαν οι δύο αξιωματούχοι, ότι η έκβαση των συνομιλιών με την Ουκρανία εξαρτάται πλήρως από την ετοιμότητα του Κιέβου να λάβει υπόψη τις απαιτήσεις της Ρωσίας. Το ρωσικό υπουργείο Εξωτερικών ανέφερε επίσης ότι Λαβρόφ και Τσαβούσογλου συζήτησαν την κατάσταση στην Μαριούπολη και πιθανά μέτρα που έχουν στόχο την παροχή ασφάλειας σε αμάχους, συμπεριλαμβανομένων πολιτών ξένων χωρών. Ο Ζελένσκι ""δεν έχει δει"" το προσχέδιο ειρηνευτικής συμφωνίας που ισχυρίζεται ότι έστειλε το Κρεμλίνο Ο Βολοντίμιρ Ζελένσκι δήλωσε σήμερα ότι δεν έχει δει, ούτε έχει ακούσει κάτι σχετικά με το προσχέδιο με τους όρους για τον τερματισμό του πολέμου που το Κρεμλίνο λέει ότι έστειλε στο Κίεβο. Νωρίτερα, ο εκπρόσωπος του Κρεμλίνου Ντμίτρι Πεσκόφ είπε ότι η Μόσχα αναμένει «μια απάντηση» αφού παρέδωσε το έγγραφο αυτό στην ουκρανική πλευρά. Στη συνέντευξη Τύπου που παραχώρησε στο Κίεβο μαζί με τον πρόεδρο του Ευρωπαϊκού Συμβουλίου Σαρλ Μισέλ, ο Ζελένσκι είπε ότι η ένταξη της Ουκρανίας στην ΕΕ αποτελεί «προτεραιότητα» της χώρας του. «Είναι προτεραιότητα για το κράτος μας, για την ισχύ του λαού μας», τόνισε ο Ουκρανός πρόεδρος. Ο Μισέλ από την πλευρά του διαβεβαίωσε ότι η ΕΕ θα κάνει «ό,τι μπορεί» ώστε η Ουκρανία «να κερδίσει τον πόλεμο» και επισήμανε ότι η ΕΕ έχει δώσει μέχρι τώρα στρατιωτική βοήθεια ύψους 1,5 δισεκ. ευρώ στο Κίεβο. «Δεν είστε μόνοι, είμαστε μαζί σας και θα κάνουμε ότι είναι δυνατόν για να σας στηρίξουμε και να φροντίσουμε ώστε η Ουκρανία να κερδίσει τον πόλεμο», τόνισε ο Μισέλ. Ο Βλαντίμιρ Πούτιν «δεν θα καταφέρει να διχάσει» την ΕΕ, διαβεβαίωσε εξάλλου ο Μισέλ, χαιρετίζοντας εν παρόδω την ικανότητα των «27» να λαμβάνουν αποφάσεις «όλοι μαζί και ομόφωνα» σχετικά με τις κυρώσεις σε βάρος της Ρωσίας. Παραμένει δύσκολη η απομάκρυνση των αμάχων από τη Μαριούπολη Λιγότερα λεωφορεία από όσο ήταν προγραμματισμένο μπόρεσαν να φτάσουν σήμερα σε αμάχους στη Μαριούπολη και δεν απομακρύνθηκαν πολλοί άνθρωποι, δήλωσε ο περιφερειακός κυβερνήτης του Ντονέτσκ. Ο Πάβλο Κιριλένκο έκανε τις δηλώσεις αυτές αφού ο δήμαρχος της Μαριούπολης είπε σήμερα ότι ελπίζει ότι 90 λεωφορεία θα μπορούσαν να εισέλθουν στην πόλη και να απομακρύνουν περίπου 6.000 ανθρώπους που έχουν εγκλωβιστεί στην πολιορκούμενη πόλη- κυρίως γυναίκες, παιδιά και ηλικιωμένους. «Κόσμος μαζεύτηκε στα συμφωνημένα σημεία συνάντησης, αλλά λίγοι από αυτούς μπήκαν στα λεωφορεία», είπε, χωρίς να δώσει στοιχεία. Λίγο νωρίτερα, δύο αυτόπτες μάρτυρες στο πρακτορείο Reuters τόνισε ότι δεκάδες άμαχοι επιβιβάστηκαν σε ένα μικρό κομβόι λεωφορείων, στη Μαριούπολη, και στη συνέχεια αναχώρησαν από ένα προκαθορισμένο σημείο εκκένωσης με προορισμό εδάφη ελεγχόμενα από την Ουκρανία. Δοκιμές νέους διηπειρωτικού πυραύλου από τη Ρωσία Η Ρωσία ανακοίνωσε σήμερα ότι πραγματοποίησε δοκιμή του νέου διηπειρωτικού βαλλιστικού πυραύλου Sarmat, ενός στρατηγικού όπλου που, όπως είπε ο Βλαντίμιρ Πούτιν, δεν υπάρχει πουθενά αλλού ανάλογος του, ο οποίος θα κάνει όσους προσπαθούν να απειλήσουν τη Ρωσία να το ξανασκεφτούν. Ο Πούτιν εμφανίστηκε στη τηλεόραση να ενημερώνεται από τον στρατό ότι ο πύραυλος εκτοξεύθηκε από το Πλεσέτσκ στα βορειοδυτικά της χώρας και έπληξε στόχους στη χερσόνησο Καμτσάτκα στα ανατολικά. «Το νέο σύστημα διαθέτει τις υψηλότερες προδιαγραφές από άποψη τακτικής και τεχνολογίας και είναι σε θέση να αντιπαρέλθει όλα τα σύγχρονα μέσα αντιπυραυλικής άμυνας. Δεν έχει ανάλογο στον κόσμο και δεν θα έχει για μεγάλο χρονικό διάστημα» είπε ο Πούτιν. «Αυτό το πραγματικά μοναδικό όπλο θα ενισχύσει τις δυνατότητες των ενόπλων μας δυνάμεων, θα εγγυηθεί αξιόπιστα την ασφάλεια της Ρωσίας από εξωτερικές απειλές και θα υποχρεώσει να το ξανασκεφθούν εκείνοι που μέσα από την απροκάλυπτη επιθετική τους ρητορική προσπαθούν να απειλήσουν την χώρα μας» είπε ο Πούτιν. Ο Sarmat είναι ένας νέος βαρέως τύπου διηπειρωτικός πύραυλος τον οποίο η Ρωσία προτίθεται να αναπτύξει και να φέρει 10 ή περισσότερες κεφαλές ο καθένας, σύμφωνα με την Υπηρεσία Έρευνας του αμερικανικού Κογκρέσου (U.S. Congressional Research Service). Ο πύραυλος αυτός αναπτύσσονταν επί χρόνια και η δοκιμαστική εκτόξευση του δεν αποτελεί έκπληξη για την Δύση, αλλά γίνεται σε μια στιγμή ακραίων γεωπολιτικών εντάσεων κατά την διάρκεια του πολέμου στην Ουκρανία. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
163	Το Πανεπιστήμιο Πελοποννήσου διέγραψε τον Πούτιν από επίτιμο διδάκτορα	Το Πανεπιστήμιο Πελοποννήσου αφαίρεσε από τον Πούτιν τον τίτλο του επίτιμου διδάκτορα. Τι αναφέρει για αυτή την απόφαση ο πρώην πρύτανης και υπουργός, Θεόδωρος Παπαθεοδώρου.	                        ΚΟΙΝΩΝΙΑ	Βλαντίμιρ Πούτιν	https://www.news247.gr/img/2169/9604377/154000/w660/660/poutin.jpg	2022-04-20 18:11	Η Σύγκλητος του Πανεπιστημίου Πελοποννήσου, με ομόφωνη απόφαση, αφαίρεσε από τον πρόεδρο της Ρωσίας, Βλαντιμίρ Πούτιν, τον τίτλο του επίτιμου διδάκτορα, ο οποίος είχε απονεμηθεί σε εδική τελετή τος έτος 2018, όπως αναφέρει το kalamatatimes. Ο Βλαντιμίρ Πούτιν αναγορεύθηκε στις 22 Φεβρουαρίου 2018, σε επίτιμο διδάκτορα του Τμήματος Ιστορίας, Αρχαιολογίας και Διαχείρισης Πολιτισμικών Αγαθών του Πανεπιστημίου Πελοποννήσου «για το σύνολο του έργου του και για την προσφορά του στις ελληνορωσικές σχέσεις, τα γράμματα, τις τέχνες, την κοινωνία και τη δημοκρατία», όπως ανέφερε τότε το ίδρυμα. Από την πλευρά του, ο πρώην πρύτανης και υπουργός, Θεόδωρος Παπαθεοδώρου, με πρωτοβουλία του οποίου ελήφθη η παραπάνω απόφαση από τη Σύγκλητο, ανέφερε σε ανάρτησή του: «Η Σύγκλητος του Πανεπιστημίου Πελοποννήσου, αποφάσισε την ανάκληση του τίτλου του επίτιμου διδάκτορα, που είχε απονείμει το Τμήμα Ιστορίας, Αρχαιολογίας και Διαχείρισης Πολιτισμικών Αγαθών, το 2018, στον πρόεδρο της Ρωσίας Βλ. Πούτιν. Σωστή και επιβεβλημένη απόφαση, παρά την όποια καθυστέρηση στις σχετικές διαδικασίες. Πεντακόσιοι πολίτες, υπογράφοντες και υπογράφουσες από την Ελλάδα και το εξωτερικό, είχαν στηρίξει από τις 6 Μαρτίου 2022 το αίτημα της ανάκλησης του τίτλου. Δυναμική κοινωνία των πολιτών και πανεπιστημιακή κοινότητα τελικά στη σωστή πλευρά της Ιστορίας». Ακολουθήστε το News247.gr στο Google News και μάθετε πρώτοι όλες τις ειδήσεις	news247
164	Ρωσία σε Ουκρανία: Έστειλε προσχέδιο για τερματισμό πολέμου - Τι ζητάει	"Μετά τα τελεσίγραφα, η Μόσχα φέρεται να έστειλε προσχέδιο ειρηνευτικής συμφωνίας στο Κίεβο. ""Περιμένουμε απάντηση""."	                        ΚΟΣΜΟΣ	Ρωσο-Ουκρανικές διαπραγματεύσεις στη Λευκορωσία	https://www.news247.gr/img/3089/9563822/051000/w660/660/negotiations.jpg	2022-04-20 14:45	"Μετά το τελεσίγραφο παράδοσης της Μεγάλης Τρίτης -που αναμένεται να λήξει μέσα στις επόμενες ώρες- η Μόσχα φέρεται να έστειλε προσχέδιο στο Κίεβο με στόχο τον τερματισμό του πολέμου. Αυτό ανακοίνωσε ο εκπρόσωπος Τύπου του Κρεμλίνου, Ντίμιτρι Πεσκόφ, αποκαλύπτοντας πως έχει αποσταλεί ένα ""σαφώς διατυπωμένο και εμπεριστατωμένο"" προσχέδιο στην ουκρανική κυβέρνηση, το οποίο μάλιστα περιλαμβάνει ξεκάθαρους διαπραγματευτικούς όρους προκειμένου να λήξει ο πόλεμος. ""Η πλευρά μας παρέδωσε προσχέδιο στους Ουκρανούς, το οποίο περιλαμβάνει ξεκάθαρους όρους"", δήλωσε ο Πεσκόφ σε δημοσιογράφους, τονίζοντας πως ""η μπάλα είναι πια σε ουκρανικό γήπεδο"", για να καταλήξει στέλνοντάς την και επίσημα στην ουκρανική πλευρά: ""Περιμένουμε την απάντησή τους"".  Ο εκπρόσωπος του Κρεμλίνου είπε επίσης πως το Κίεβο δεν επιδιώκει να ""ενδυναμώσει τη διαπραγματευτική διαδικασία"", αλλάζοντας διαρκώς τη θέση της, σε μία επανάληψη των ""βελών"" που είχε εξαπολύσει προς την ουκρανική κυβέρνηση και την Μεγάλη Δευτέρα λέγοντας: ""Οι επαφές συνεχίζονται σε επίπεδο εμπειρογνωμόνων στο πλαίσιο της διαπραγματευτικής διαδικασίας. Δυστυχώς η ουκρανική πλευρά δεν είναι συνεπής ως προς τα σημεία που έχουν συμφωνηθεί"". Υπενθυμίζεται πως, χθες, το υπουργείο Άμυνας της Ρωσίας απηύθυνε νέο κάλεσμα στους Ουκρανούς στρατιώτες που έχουν οχυρωθεί στο εργοστάσιο χάλυβα Azovstal της Μαριούπολης να καταθέσουν τα όπλα τους (μέχρι σήμερα, Μεγάλη Τετάρτη). Ακολουθήστε το News247.gr στο Google News και μάθετε πρώτοι όλες τις ειδήσεις"	news247
165	"Παραδοχή Γερμανίας: ""Δεν έχουμε αποκαλύψει πόσα όπλα στείλαμε στην Ουκρανία"""	Η Γερμανία δεν έχει αποκαλύψει όλα τα όπλα που έχει αποστείλει στη χώρα, δηλώνει η Γερμανίδα ΥΠΕΞ Μπέρμποκ - Η ΕΕ προετοιμάζει μέτρα για να εμποδίσει τη Ρωσία να παρακάμψει τις κυρώσεις.	                        ΚΟΣΜΟΣ	Πώληση γερμανικών όπλων	https://www.news247.gr/img/6701/9603995/422000/w660/660/germanyweapons.jpg	2022-04-20 14:42	"Το Βερολίνο έχει επιλέξει να μην αποκαλύψει όλα τα όπλα που έχει αποστείλει για να υποστηρίξει την Ουκρανία, δήλωσε σήμερα η υπουργός Εξωτερικών της Γερμανίας Αναλένα Μπέρμποκ, προσθέτοντας ότι η Γερμανία θα βοηθήσει το Κίεβο στην συντήρηση πιο προηγμένων οπλικών συστημάτων που μπορεί να αγοράσει και στην εκπαίδευση των στρατιωτών στη χρήση τους. ""Έχουμε παραδώσει αντιαρματικούς πυραύλους, Stingers και άλλα πράγματα για τα οποία δεν έχουμε μιλήσει ποτέ δημοσίως, ώστε αυτές οι παραδόσεις να μπορέσουν να γίνουν γρήγορα"", σημείωσε η Μπέρμποκ σε συνέντευξη Τύπου που παραχώρησε στη Ρίγα μαζί με τον Λετονό ομόλογό της. Σε ερώτηση αν η Γερμανία θα έστελνε το σύστημά της πυροβολικού Panzerhaubitze 2000 - το οποίο σύμφωνα με ορισμένους ειδικούς χρειάζεται η Ουκρανία για να μπορέσει να αντεπιτεθεί στις ρωσικές δυνάμεις στην περιοχή του Ντονμπάς, η Μπέρμποκ απάντησε ότι η Γερμανία θα εκπαίδευε τους στρατιώτες του Κιέβου στη χρήση και συντήρηση πιο προηγμένων συστημάτων τα οποία μπορεί να εξασφαλίσει από άλλες συμμαχικές χώρες ή να αγοράσει. ""Αν εταίροι παραδώσουν πυροβολικό το οποίο εμείς δεν μπορούμε πλέον να παραδώσουμε, θα βοηθήσουμε με την εκπαίδευση και την συντήρηση"", δήλωσε η Μπέρμποκ. Η Ευρωπαϊκή Ένωση προετοιμάζει νέα μέτρα για να εμποδίσει την Ρωσία να παρακάμψει τις κυρώσεις που της επιβλήθηκαν για τον πόλεμο στην Ουκρανία, δήλωσε παράλληλα ο Λετονός υπουργός Εξωτερικών Έντγκαρς Ρίνκεβιτς. Αλλαγή πολιτικής Τον Μάρτιο έγινε γνωστό πως η Γερμανία έστειλε στην Ουκρανία 2.700 αντιαεροπορικούς πυραύλους τύπου Strela, από τα αποθέματα του ""Λαϊκού Στρατού"" της πρώην Ανατολικής Γερμανίας. Επίσης, σύμφωνα με πληροφορίες του Γαλλικού Πρακτορείου Ειδήσεων (AFP), η Γερμανία θα παραδώσει σύντομα άλλα 18.000 κράνη στους Ουκρανούς. Μέχρι πρότινος η Γερμανία είχε αρνηθεί να προμηθεύσει όπλα στα ""εμπόλεμα μέρη"", επικαλούμενη νομικούς και ιστορικούς λόγους. Η ""στροφή"" του Βερολίνου οριστικοποιήθηκε την περασμένη εβδομάδα, όταν η γερμανική κυβέρνηση αποφάσισε την αποστολή 1.000 αντιαρματικών πυραύλων και 500 πυραύλων εδάφους-αέρος τύπου Stinger. Μέχρι πρότινος, το Βερολίνο είχε αρνηθεί να εκδώσει άδειες για την εξαγωγή όπλων γερμανικής προέλευσης στο Κίεβο, ελέγχοντας ακόμα και τις τρίτες χώρες που τα είχαν αγοράσει.  Η Εσθονία ήθελε να στείλει όπλα στην Ουκρανία, αλλά επειδή η Γερμανία τα είχε πουλήσει στη Φινλανδία, από την οποία τα είχε αγοράσει η Εσθονία, η Γερμανία είχε δικαίωμα βέτο. Πολλοί άλλοι σύμμαχοι του ΝΑΤΟ, συμπεριλαμβανομένης της Βρετανίας και της Πολωνίας, συμφώνησαν επίσης να εξάγουν όπλα απευθείας στην Ουκρανία, αλλά η γερμανική κυβέρνηση είχε αρνηθεί να το πράξει. Οι ΗΠΑ επίσης είχαν δώσει άδεια στη Λιθουανία, τη Λετονία και την Εσθονία να στείλουν αμερικανικής κατασκευής πυραύλους και άλλα όπλα στην Ουκρανία. Τέλος, τη προηγούμενη εβδομάδα έγινε γνωστό πως η Ουκρανία έλαβε προσφορά για την παραλαβή ενός σημαντικού φορτίου αυτοκινούμενων πυροβόλων από γερμανική εταιρεία εξοπλισμών. Η γερμανική εβδομαδιαία εφημερίδα Welt am Sonntag είχε αναφέρει ότι η εταιρεία κατασκευής εξοπλισμών Krauss-Maffei Wegmann προσέφερε 100 τέτοια όπλα στην Ουκρανία, επικαλούμενη ανώνυμες κυβερνητικές πηγές στο Κίεβο. Το δημοσίευμα της Welt am Sonntag ανέφερε ότι ο κατασκευαστής δεν έχει επί του παρόντος τα όπλα έτοιμα για παράδοση και γι' αυτό πρότεινε στον γερμανικό στρατό να προσφέρει 100 δικά του οβιδοβόλα στο Κίεβο, και στη συνέχεια θα δώσει τα νέα όπλα στον γερμανικό στρατό, μόλις είναι έτοιμα, πιθανότατα από το δεύτερο εξάμηνο του 2024. Για τις παραπάνω πληροφορίες δεν έχουν παρασχεθεί περισσότερες πληροφορίες από γερμανικής πλευράς. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
166	Ρωσία: Νεκρός στο διαμέρισμά του στη Μόσχα βρέθηκε πρώην αξιωματούχος του Κρεμλίνου	Ο 51χρονος Βλαντίσλαβ Αβάγιεφ βρέθηκε νεκρός στο πολυτελές διαμέρισμά του μαζί με τη σύζυγο και την 13χρονη κόρη τους. Τι ερευνούν οι αρχές.	                        ΚΟΣΜΟΣ	Ο Βλαντίσλαβ Αβάγιεφ	https://www.news247.gr/img/5519/9603001/523000/w660/660/avayev.jpg	2022-04-20 02:00	"Πρώην αξιωματούχος του Κρεμλίνου και αντιπρόεδρος της Gazprombank βρέθηκε νεκρός από την 26χρονη κόρη του στο πολυτελές διαμέρισμά του, αξίας 2 εκατομμυρίων λιρών στη Μόσχα, σύμφωνα με ανακοίνωση της αστυνομίας. Δίπλα στο άψυχο σώμα του πολυεκατομμυριούχου Βλαντίσλαβ Αβάγιεφ, 51 ετών, ήταν η έγκυος σύζυγός του Yelena, 47 ετών και η μικρότερη κόρη του Μαρία, 13 ετών. Τα πτώματα - όλα με τραύματα από πυροβολισμούς - βρέθηκαν από την αναστατωμένη ενήλικη κόρη του ζευγαριού Αναστασία, όταν εισέβαλε στο διαμέρισμα αφού δεν κατάφερε να βρει επικοινωνία με την οικογένειά της. Οι αρχές που ερευνούν την υπόθεση είπαν ότι διατηρούν όλα τα ενδεχόμενα ανοιχτά για τη δολοφονία που συνέβη στον 14ο όροφο με το πιστόλι του Αβάγιεφ», και διερευνούν τυχόν σχέσεις με την δουλειά του και την προσωπική του ζωή. Η Αναστασία είπε στους αστυνομικούς ότι το όπλο ήταν στο χέρι του πατέρα της όταν βρήκε το πτώμα του, όπως αναφέρουν δημοσιεύματα. Ποιος ήταν ο Βλαντίσλαβ Αβάγιεφ Ο Αβάγιεφ εργαζόταν στο παρελθόν ως στέλεχος στην Gazprombank, ένα βασικό μέρος του σχεδίου του Βλαντίμιρ Πούτιν για το φυσικό αέριο για τα ρούβλια για την αντιμετώπιση των κυρώσεων της Δύσης - όπου ο Πούτιν ζήτησε από ξένες εταιρείες να ανοίξουν λογαριασμό στην τράπεζα. Ο 51χρονος είχε αποχωρήσει από την ιδιωτική τράπεζα ως αντιπρόεδρος, αλλά δεν είναι σαφές εάν διατήρησε διασυνδέσεις με αυτήν. Νωρίτερα είχε διατελέσει αναπληρωτής επικεφαλής ενός σημαντικού τμήματος στην κυβέρνηση του Κρεμλίνου του Πούτιν, ενώ είχε γίνει πλούσιος μέσω δραστηριότητας σε κατασκευαστική του εταιρεία. Τι αναφέρουν μαρτυρίες Μια θεωρία είναι ότι πρόκειται για αντιζηλία, με φήμες να κάνουν λόγο, σύμφωνα με την Daily Mail ότι η σύζυγός του ήταν έγκυος από τον οδηγό του. Ωστόσο, οι πληροφορίες είναι διφορούμενες για το αν η νεκρή ήταν έγκυος. Άλλες μαρτυρίες αναφέρουν ότι ο πλούσιος πρώην τραπεζίτης είχε ανακαλύψει ότι η γυναίκα του είχε σχέση και ο οδηγός είχε παραιτηθεί. ""Κοίταξα έξω από το παράθυρο - νόμιζα ότι ήταν πυροτεχνήματα... Αποδείχθηκε ότι δεν ήταν, η μητέρα μου είπε ότι ήταν σίγουρα πυροβολισμοί."" είπε γειτόνισσα και συνέχισε: «Ίσως αυτό οφείλεται στις κυρώσεις - όλοι είναι σε κατάθλιψη, κάποιοι είναι έτοιμοι να προχωρήσουν σε ακραία μέτρα». Όπως είπε, οι κυρώσεις και η οικονομική ύφεση μπορεί να έπληξαν την επιχείρησή του. «Ενδεχομένως είχε χρέη και αποφάσισε να αυτοπυροβοληθεί», είπε. Μια άλλη γειτόνισσα είπε: «Ήταν ένας έξυπνος άντρας, σχεδόν επικεφαλής της Gazprombank. Τον είχα δει - δεν έμοιαζε με μανιακός. Ήταν σπασίκλας. Δεν είχε κανένα λόγο να το κάνει. Ήταν πλούσιος, έξυπνος. Δεν υπάρχει περίπτωση να σκοτώσει ένας τέτοιος άνθρωπος. Ίσως ο Αβάγιεφ και η οικογένειά του να δολοφονήθηκαν. Λοιπόν, τι σημαίνει αυτό; Ένας άντρας με όπλο μπήκε στο σπίτι μας και δεν τον εμπόδισε κανείς; Πώς πρέπει να κοιμηθούμε τώρα;». Ο ρόλος της Gazprombank Η Gazprombank είναι ένα από τα κύρια κανάλια πληρωμών για ρωσικό πετρέλαιο και φυσικό αέριο και τον Μάρτιο, ο Πούτιν ζήτησε από τις ξένες χώρες να ανοίξουν λογαριασμούς στην τράπεζα αυτή για να πληρώσουν για το ρωσικό αέριο - ως αντίποινα κατά των δυτικών κυρώσεων. Στη συνέχεια, η Gazprombank θα μετέτρεπε τα ευρώ ή τα δολάρια σε ρούβλια. Ο Πούτιν είχε αρχικά πει ότι οι ξένες χώρες πρέπει να πληρώσουν για τη ρωσική ενέργεια σε ρούβλια σε μια προσπάθεια να σώσουν την οικονομία της χώρας που πέφτει, μια στάση την οποία αργότερα αμβλύνθηκε. Τον Μάρτιο, η Βρετανία ανακοίνωσε κυρώσεις κατά της Gazprombank - της τρίτης μεγαλύτερης τράπεζας στη Ρωσία - ως μέρος των κυρώσεων από δυτικές χώρες στη Μόσχα για τη βάναυση συνεχιζόμενη εισβολή της στην Ουκρανία. Το Σαββατοκύριακο, η επικεφαλής της Ευρωπαϊκής Επιτροπής Ούρσουλα φον ντερ Λάιεν δήλωσε σε γερμανική εφημερίδα ότι οι επικείμενες κυρώσεις της Ευρωπαϊκής Ένωσης θα στοχεύουν επίσης τις τράπεζες, ιδίως τη Sberbank, καθώς και το πετρέλαιο. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
167	"Μακρόν: ""Πάγωσε"" ο διάλογος με Πούτιν μετά τις φρικαλεότητες στην Ουκρανία"	"Ο γάλλος πρόεδρος, Εμανουέλ Μακρόν, τόνισε σε ομιλία του σε τηλεοπτικό δίκτυο, πως μετά τις αποκαλύψεις για τα εγκλήματα στην Μπούτσα ""ο πόλεμος έλαβε μια διαφορετική τροπή""."	                        ΚΟΣΜΟΣ	Οι Βλαντίμιρ Πούτιν και Εμανουέλ Μακρόν	https://www.news247.gr/img/9803/9546952/358000/w660/660/putin-macron.jpg	2022-04-19 01:35	Ο πρόεδρος της Γαλλίας Εμανουέλ Μακρόν δήλωσε σήμερα ότι ο διάλογος με τον ρώσο ομόλογό του Βλαντίμιρ Πούτιν «πάγωσε» μετά την αποκάλυψη για μαζικές δολοφονίες αμάχων στην Ουκρανία. Όπως είπε ο γάλλος πρόεδρος στο τηλεοπτικό δίκτυο France 5, ύστερα από τις αποκαλύψεις που είδαν το φως της δημοσιότητας για τα εγκλήματα στην Μπούτσα και σε άλλες πόλεις της Ουκρανίας «ο πόλεμος έλαβε μια διαφορετική τροπή, επομένως δεν του ξαναμίλησα από τότε». Ωστόσο ο Εμανουέλ Μακρόν δεν απέκλεισε το ενδεχόμενο να συνομιλήσει με τον πρόεδρο της Ρωσίας στο μέλλον. Η Μόσχα αρνείται τις κατηγορίες ότι ρώσοι στρατιώτες εκτέλεσαν αμάχους στην Μπούτσα μετά την κατάληψη της πόλης, κάνοντας λόγο για «τερατώδη παραχάραξη» των γεγονότων με στόχο τη δυσφήμηση του ρωσικού στρατού. Ερωτηθείς γιατί δεν ακολούθησε το παράδειγμα άλλων ευρωπαίων ηγετών που ταξίδεψαν στην ουκρανική πρωτεύουσα, ο Μακρόν είπε: «Θα επιστρέψω στο Κίεβο, αλλά θα το κάνω για να φέρω κάτι χρήσιμο… Είναι προφανές ότι δεν χρειάζεται να ταξιδέψω εκεί για να δείξω την αλληλεγγύη μου». Σημείωσε μάλιστα ότι έχει συνομιλήσει με τον ουκρανό πρόεδρο Βολοντίμιρ Ζελένσκι περίπου 40 φορές μετά την έναρξη του πολέμου. «Αν μεταβώ στο Κίεβο, θα είναι για να κάνω τη διαφορά», τόνισε. Το Κρεμλίνο υποστηρίζει ότι εξαπέλυσε μια «ειδική στρατιωτική επιχείρηση» με στόχο την αποστρατιωτικοποίηση και την «αποναζιστικοποίηση» της Ουκρανίας. Από την πλευρά του το Κίεβο και η Δύση κατηγορούν τον Πούτιν ότι εξαπέλυσε μια απρόκλητη στρατιωτική επίθεση εναντίον της Ουκρανίας. Ακολουθήστε το News247.gr στο Google News και μάθετε πρώτοι όλες τις ειδήσεις	news247
168	"Ουκρανία: Συνεχίζεται το σφυροκόπημα των Ρώσων - ""Διαφιλονικούμενη"" η Μαριούπολη"	"Μαίνονται οι μαζικές επιθέσεις των ρωσικών δυνάμεων σε πόλεις της Ουκρανίας. Στο στόχαστρο και το Λβιβ, με τουλάχιστον έξι νεκρούς σε επιδρομές πυραύλων. Ο Πούτιν τιμά ως ""ήρωες"" τους άνδρες που κατηγορούνται για τις σφαγές στην Μπούτσα."	                        ΚΟΣΜΟΣ	Μαίνονται οι βομβαρδισμοί στην Ουκρανία	https://www.news247.gr/img/9610/9601542/037000/w660/660/oukrania1.jpg	2022-04-18 21:13	"Λίγες ημέρες πριν συμπληρωθούν δύο μήνες από την έναρξη του πολέμου στην Ουκρανία, συνεχίζονται αμείωτες οι μαζικές επιθέσεις των ρωσικών δυνάμεων, τη στιγμή που σφίγγει ο κλοιός γύρω από τη Μαριούπολη. Ανώτερος αξιωματούχος του αμερικανικού υπουργείου Άμυνας χαρακτήρισε ""διαφιλονικούμενη"" τη Μαριούπολη, τη στρατηγική πόλη-λιμάνι της ανατολικής Ουκρανίας όπου η Ρωσία φέρεται να έχει στείλει στρατιωτικές ενισχύσεις τις τελευταίες ημέρες. ""Η εκτίμηση μας είναι ότι η Μαριούπολη παραμένει διαφιλονικούμενη… Εξακολουθεί να απειλείται από αέρος, τόσο από πυραυλικές επιθέσεις όσο και από βόμβες και φυσικά οβίδες πυροβολικού"", δήλωσε αξιωματούχος που ζήτησε να μην κατονομαστεί. Σύμφωνα με τον ίδιο, στην παρούσα φάση έχουν αναπτυχθεί περίπου 76 ρωσικά τάγματα στη νότια και την ανατολική Ουκρανία, 11 από τα οποία εστάλησαν τις τελευταίες ημέρες. Από την πλευρά του, ο σύμβουλος του υπουργείου Εσωτερικών της Ουκρανίας, Αντόν Χερασένκο, σε δηλώσεις του στην κρατική τηλεόραση, ανέφερε για τις ουκρανικές δυνάμεις ότι ""συνεχίζουν να μάχονται εναντίον του ρωσικού στρατούστη Μαριούπολη"". Τουλάχιστον έξι νεκροί σε επιδρομές πυραύλων στο Λβιβ Σύμφωνα με ανακοίνωση του περιφερειακού κυβερνήτη Maksym Kozystkiy, έξι άνθρωποι σκοτώθηκαν και οκτώ τραυματίστηκαν σε επιδρομές πυραύλων στο Λβιβ. Πληροφορίες που μετέδωσε το Reuters αναφέρουν ότι τρεις πύραυλοι έπληξαν εγκαταστάσεις στρατιωτικής υποδομής, ενώ ένας έπληξε μια εγκατάσταση αντικατάστασης ελαστικών αυτοκινήτου. Ρωσικά αεροσκάφη κατέστρεψαν αποθήκη με όπλα ξένης κατασκευής κοντά στο Λβιβ Αεροσκάφη της ρωσικής Πολεμικής Αεροπορίας πραγματοποίησαν αεροπορικές επιδρομές με στόχο ένα κέντρο υλικοτεχνικής υποστήριξης του ουκρανικού στρατού κοντά στην πόλη Λβιβ και κατέστρεψαν μεγάλο αριθμό όπλων ξένης κατασκευής που ήταν αποθηκευμένα εκεί, ανακοίνωσε το ρωσικό υπουργείο Άμυνας. Την ανακοίνωση μετέδωσε το ρωσικό πρακτορείο ειδήσεων TASS, την αναμετέδωσαν το Reuters και το Γαλλικό Πρακτορείο. Συγκεκριμένα ο ρωσικός στρατός υποστήριξε ότι κατέστεψε με «πύραυλους υψηλής ακρίβειας» μια μεγάλη αποθήκη όπλων ξένης κατασκευής που είχαν παραδοθεί πρόσφατα στην Ουκρανία. «Το κέντρο υλικοτεχνικής υποστήριξης και μεγάλες παρτίδες ξένων όπλων, που παραδόθηκαν στην Ουκρανία τις τελευταίες έξι ημέρες από τις Ηνωμένες Πολιτείες και ευρωπαϊκές χώρες, που ήταν αποθηκευμένα εκεί, καταστράφηκαν», δήλωσε ο εκπρόσωπος του υπουργείου Άμυνας της Ρωσίας Ίγκορ Κονασένκοφ. Ρωσικές δυνάμεις κατέστρεψαν επίσης ένα κέντρο επισκευής βαλλιστικών πυραύλων Tochka U στην πόλη Ντνίπρο, ανέφερε το υπουργείο. Ζελένσκι: Σε λίγες εβδομάδες θα αποδοθεί στην Ουκρανία καθεστώς υποψήφιας προς ένταξη στην ΕΕ Ο Βολοντίμιρ Ζελένσκι παρέδωσε το συμπληρωμένο ερωτηματολόγιο για την ένταξη της χώρας του στην Ευρωπαϊκή Ένωση σε απεσταλμένο των Βρυξελλών και εξέφρασε την πεποίθηση ότι αυτό το βήμα θα οδηγήσει εντός των επόμενων εβδομάδων στο να αποδοθεί στην Ουκρανία καθεστώς υποψήφιας προς ένταξη στην ΕΕ. Η πρόεδρος της Ευρωπαϊκής Επιτροπής Ούρσουλα φον ντερ Λάιεν είχε επιδώσει το ερωτηματολόγιο στον Ζελένσκι στη διάρκεια της επίσκεψής της στο Κίεβο στις 8 Απριλίου, υποσχόμενη επίσπευση της έναρξης της διαδικασίας για την ένταξη της Ουκρανίας στην ΕΕ μετά τη ρωσική εισβολή στη χώρα. Ο Ζελένσκι παρέδωσε το συμπληρωμένο ερωτηματολόγιο στον απεσταλμένο της ΕΕ στην Ουκρανία, σε μια στιγμή που απαθανατίστηκε σε βίντεο που έδωσε στη δημοσιότητα η ουκρανική κυβέρνηση. «Πιστεύουμε ακράδαντα ότι αυτή η διαδικασία (της απόδοσης καθεστώτος υποψήφιας χώρας προς ένταξη στην ΕΕ) θα λάβει χώρα τις ερχόμενες εβδομάδες και θα είναι θετική για την ιστορία του λαού μας, δεδομένου του τιμήματος που πλήρωσε στην πορεία του προς την ανεξαρτησία και την ελευθερία», δήλωσε ο πρόεδρος της Ουκρανίας. Νωρίτερα σήμερα ο υποδιευθυντής του γραφείου της ουκρανικής προεδρίας είχε εκτιμήσει ότι στην Ουκρανία θα μπορούσε να αποδοθεί καθεστώς υποψήφιας χώρας προς ένταξη στην ΕΕ κατά την προγραμματισμένη σύνοδο του Ευρωπαϊκού Συμβουλίου τον Ιούνιο. Η Ευρωπαϊκή Επιτροπή θα πρέπει πρώτα να γνωμοδοτήσει σχετικά με το εάν η Ουκρανία πληροί τα κριτήρια για να ενταχθεί στην ΕΕ. Ως υποψήφια χώρα, η Ουκρανία θα αρχίσει στη συνέχεια διαπραγματεύσεις για την ευθυγράμμιση της νομοθεσίας της με το νομικό πλαίσιο της Ευρωπαϊκής Ένωσης. Περίπου 40.000 άμαχοι εκτοπίστηκαν από τη Μαριούπολη στη Ρωσία Ο δήμαρχος της πολιορκημένης Μαριούπολης υποστήριξε σήμερα ότι περίπου 40.000 άμαχοι εκτοπίστηκαν δια της βίας στη Ρωσία ή σε ελεγχόμενες από τη Ρωσία περιοχές της Ουκρανίας. «Δυστυχώς, πρέπει να δηλώσω ότι από σήμερα εκτοπίζουν δια της βίας» τους κατοίκους, είπε ο Βαντίμ Μποϊτσένκο μιλώντας στην ουκρανική τηλεόραση. «Επαληθεύσαμε μέσω του δημοτικού ληξιαρχείου ότι έχουν ήδη εκτοπίσει περισσότερους από 40.000 ανθρώπους», πρόσθεσε. Το πρακτορείο Reuters δεν ήταν σε θέση να επαληθεύσει αυτόν τον ισχυρισμό από ανεξάρτητες πηγές. Η Ρωσία αρνείται ότι στοχοθετεί αμάχους στην Ουκρανία. ""Η Ρωσία ξεκινάει νέα επίθεση στην ανατολική Ουκρανία"" Η διοίκηση των ενόπλων δυνάμεων της Ουκρανίας, ανακοίνωσε ότι παρατήρησε ενδείξεις σύμφωνα με τις οποίες η Ρωσία ξεκινάει μια νέα αναμενόμενη επίθεση στο ανατολικό τμήμα της χώρας, αυξάνοντας την ένταση των επιθέσεων στις περιοχές Ντονέτσκ και Χάρκιβ. Σε ανάρτηση της στο Facebook, η διοίκηση των ενόπλων δυνάμεων αναφέρει επίσης ότι η κύρια στρατιωτική δύναμη της Ρωσίας έχει επικεντρωθεί στο να θέσει υπό τον έλεγχο της το σύνολο των περιφερειών του Ντονέτσκ και Λουχάνσκ. Αναφέρει επίσης ότι μάχες διεξάγονται στη Μαριούπολη, όπου όπως είπε η Ρωσία επιχειρεί να εισβάλει στο λιμάνι της πόλης. ΟΗΕ: ""Δεν υπάρχουν στον ορίζοντα εκεχειρίες για ανθρωπιστικούς λόγους στην Ουκρανία"" Εκεχειρίες για ανθρωπιστικούς λόγους μεταξύ ουκρανικών και ρωσικών δυνάμεων στην Ουκρανία δεν είναι εφικτές στο κοντινό μέλλον, αλλά μπορεί να είναι εφικτές σε κάποιες εβδομάδες, δήλωσε ο αναπληρωτής γενικός γραμματέας του ΟΗΕ, αρμόδιος για τις ανθρωπιστικές υποθέσεις, Μάρτιν Γκρίφιθς. Σε ενημέρωση δημοσιογράφων στην έδρα του ΟΗΕ στη Νέα Υόρκη, ο Γκρίφιθς είπε ότι Ρώσοι αξιωματούχοι δεν έχουν θέσει ακόμη τοπικές εκεχειρίες στην κορυφή της ατζέντας τους. Συμπλήρωσε ότι αξιωματούχοι ανθρωπιστικής βοήθειας του ΟΗΕ σχεδιάζουν να στείλουν μια αυτοκινητοπομπή μέσα στις επόμενες δύο ημέρες στην εμπόλεμη ανατολική περιοχή του Ντονέτσκ και από εκεί, να στείλουν προμήθειες στην περιοχή του Λουχάνσκ. Ο Πούτιν τιμά τον ""ηρωισμό"" της Ταξιαρχίας για τη σφαγή στη Μπούτσα Ο Βλαντίμιρ Πούτιν απένειμε τιμητικό τίτλο για «ηρωισμό» στην 64η μηχανοκίνητη ταξιαρχία τυφεκιοφόρων, η οποία κατηγορείται από το Κίεβο ότι συμμετείχε σε σφαγές που διαπράχθηκαν στην Μπούτσα. Σύμφωνα με το Κρεμλίνο, ο Πούτιν υπέγραψε διάταγμα με το οποίο απονέμεται ο «επίτιμος τίτλος Φρουράς» σε αυτή την ταξιαρχία λόγω του «ηρωισμού και της επιμονής, της αποφασιστικότητας και του θάρρους» των ανδρών της. «Οι επιδέξιες και αποφασιστικές ενέργειες όλου του προσωπικού (της ταξιαρχίας) κατά τη διάρκεια της ειδικής στρατιωτικής επιχείρησης στην Ουκρανία αποτελούν πρότυπο εκτέλεσης στρατιωτικού καθήκοντος, θάρρους, αποφασιστικότητας και υψηλού επαγγελματισμού», έγραψε ο Πούτιν απευθυνόμενος σε στρατιώτες. Το Κρεμλίνο δεν αναφέρει πού βρίσκονται ή πού έχουν αναπτυχθεί αυτοί οι άνδρες ούτε διευκρίνισε τις αποστολές τους. Η Ουκρανία κατηγόρησε τον ρωσικό στρατό και ειδικότερα την εν λόγω 64η ταξιαρχία ότι διέπραξε σφαγή αμάχων στην Μπούτσα, που αποκαλύφθηκε μετά την αποχώρηση των Ρώσων στρατιωτών στις 30 Μαρτίου. Η Ρωσία αρνείται την κατηγορία και κατηγορεί τις ουκρανικές αρχές και τα δυτικά μέσα ενημέρωσης ότι σκηνοθέτησαν τη σφαγή ή ότι οι ουκρανικές δυνάμεις τη διέπραξαν για να κατηγορήσουν τη Μόσχα γι' αυτήν. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
169	"Ρωσία: Ο Πούτιν τιμά ως ""ήρωες"" τους άνδρες που κατηγορούνται για τις σφαγές στην Μπούτσα"	"Ο ρώσος πρόεδρος Βλαντίμιρ Πούτιν αποδίδει τιμητικό τίτλο για τον ""ηρωισμό"" στην 64η μηχανοκίνητη ταξιαρχία που κατηγορείται για τις σφαγές στην Μπούτσα."	                        ΚΟΣΜΟΣ	Γυναίκα θρηνεί πάνω από τον τάφο του γιου της που έπεσε νεκρός στην Μπούτσα	https://www.news247.gr/img/3678/9601364/514000/w660/660/bucha.jpg	2022-04-18 19:11	Ο Ρώσος πρόεδρος Βλαντίμιρ Πούτιν απένειμε σήμερα έναν τιμητικό τίτλο για «ηρωισμό» στην 64η μηχανοκίνητη ταξιαρχία τυφεκιοφόρων, η οποία κατηγορείται από το Κίεβο ότι συμμετείχε σε σφαγές που διαπράχθηκαν στην Μπούτσα, κοντά στο Κίεβο. Ο Πούτιν υπέγραψε, σύμφωνα με το Κρεμλίνο, ένα διάταγμα με το οποίο απονέμεται ο «επίτιμος τίτλος Φρουράς» σε αυτή την ταξιαρχία λόγω του «ηρωισμού και της επιμονής, της αποφασιστικότητας και του θάρρους» των ανδρών της. «Οι επιδέξιες και αποφασιστικές ενέργειες όλου του προσωπικού (της ταξιαρχίας) κατά τη διάρκεια της ειδικής στρατιωτικής επιχείρησης στην Ουκρανία αποτελούν πρότυπο εκτέλεσης στρατιωτικού καθήκοντος, θάρρους, αποφασιστικότητας και υψηλού επαγγελματισμού», έγραψε ο Πούτιν απευθυνόμενος σε στρατιώτες. Το Κρεμλίνο δεν αναφέρει πού βρίσκονται ή πού έχουν αναπτυχθεί αυτοί οι άνδρες ούτε διευκρίνισε τις αποστολές τους. Η Ουκρανία κατηγόρησε τον ρωσικό στρατό και ειδικότερα την εν λόγω 64η ταξιαρχία ότι διέπραξε σφαγή αμάχων στην Μπούτσα, που αποκαλύφθηκε μετά την αποχώρηση των Ρώσων στρατιωτών στις 30 Μαρτίου. Η Ρωσία αρνείται την κατηγορία και κατηγορεί τις ουκρανικές αρχές και τα δυτικά μέσα ενημέρωσης ότι σκηνοθέτησαν τη σφαγή ή ότι οι ουκρανικές δυνάμεις τη διέπραξαν για να κατηγορήσουν τη Μόσχα γι' αυτήν. Ακολουθήστε το News247.gr στο Google News και μάθετε πρώτοι όλες τις ειδήσεις	news247
170	"Χάρης Θεοχάρης: ""Φιλο-πουτινική διάβρωση"" σε κόμματα της αντιπολίτευσης"	"Για ""διείσδυση"" και ""με ονοματεπώνυμο"" μίλησε στην Βουλή ο κοινοβουλευτικός εκπρόσωπος της ΝΔ. Αποστάσεις από τον ισχυρισμό τήρησε ο υπουργός Άμυνας, Νίκος Παναγιωτόπουλος."	                        ΠΟΛΙΤΙΚΗ	Χάρης Θεοχάρης: &#034;Φιλο-πουτινική διάβρωση&#034; σε κόμματα της αντιπολίτευσης	https://www.news247.gr/img/4004/9601308/590000/w660/660/theoxaris.jpg	2022-04-18 18:21	Διείσδυση του Πούτιν στα κόμματα της αντιπολίτευσης «εντόπισε» ο κοινοβουλευτικός εκπρόσωπος της Νέας Δημοκρατίας Χάρης Θεοχάρης. Επιπρόσθετα αυτή φαίνεται να θεωρεί ως αιτία για τις διαφωνίες που υπάρχουν με την κυβερνητική πολιτική στον πόλεμο της Ουκρανίας. Η τοποθέτηση του Χ. Θεοχάρη έγινε σήμερα στην Βουλή κατά τη διάρκεια συζήτησης 3 συμβάσεων του υπουργείου Εθνικής Άμυνας και εξανάγκασε μάλιστα στην συνέχεια τον υπουργό Εθνικής Άμυνας Πάνο Παναγιωτόπουλο να τηρήσει αποστάσεις και να τη… μαζέψει. Παίρνοντας τον λόγο ο κοινοβουλευτικός εκπρόσωπος της Νέας Δημοκρατίας υπεραμύνθηκε αρχικά της κυβερνητικής πολιτικής για την Ουκρανία. Όπως είπε «η Ελλάδα είναι ισχυρή, γιατί έχει ξεκάθαρες θέσεις στη σωστή πλευρά της ιστορίας. Είμαστε μέλος της Ευρωπαϊκής Ένωσης, μέλος του ΝΑΤΟ, είμαστε στο πλευρό της Δημοκρατίας, στο πλευρό του αμυνόμενου που αμύνεται απέναντι σε έναν πιο πολυάριθμο στρατό, που αμύνεται για τη χώρα του, που αμύνεται για τα δίκαια του λαού του». Στην συνέχεια όμως επισήμανε απευθυνόμενος γενικώς και αορίστως προς την αντιπολίτευση τα εξής: «Η αμφισβήτηση της ορθής μας στήριξης με όλα αυτά τα ερωτήματα από πολλές -δυστυχώς- πτέρυγες του Εθνικού Κοινοβουλίου είναι αποτέλεσμα της φιλοπουτινικής διείσδυσης και διάβρωσης. Να πούμε τα πράγματα με το όνομά τους. Είναι μια διείσδυση που αποδεικνύεται πως έχει σκοτεινούς δρόμους και διαδρομές και που έχει και ονοματεπώνυμα που είναι και κοντά στον ΣΥΡΙΖΑ». Από τον ισχυρισμό του κοινοβουλευτικού εκπροσώπου της ΝΔ φάνηκε πάντως να προσπαθεί να τηρήσει αποστάσεις ο υπουργός Εθνικής Άμυνας Νίκος Παναγιωτόπουλος. Παίρνοντας τον λόγο στην συνέχεια μίλησε για το ουκρανικό ζήτημα: « Όσον αφορά την Ουκρανία -διότι καταλαβαίνω ότι πρέπει για διάφορους λόγους να ακούμε κάθε μέρα για την Ουκρανία, στείλατε όπλα στην Ουκρανία και τα λοιπά- δεν το δέχομαι. Καταλαβαίνω το αντιπολιτευτικό μένος ως προς αυτό, δεν ξέρω τις δυνάμεις πίσω από αυτό και δεν θέλω να σπεκουλάρω τώρα». Μάλιστα απεύθυνε και έκληση ενότητας λέγοντας πως «οι καιροί -και το καταλαβαίνετε, το αντιλαμβάνεστε άλλωστε, σώφρονες άνθρωποι είσαστε όλοι- είναι δύσκολοι και δυσκολεύουν. Και οι προκλήσεις οι εθνικές πάλι δυσκολεύουν και θα χρειαστεί να καταφύγουμε σε όλες τις εσωτερικές μας δυνάμεις, σε όλη την ανθεκτικότητά μας προκειμένου να ανταπεξέλθουμε στις κρίσεις που πλέον γίνονται επάλληλες, αλλεπάλληλες, παράλληλες και καταλυτικές και έρχεται η μια μετά την άλλη». Ακολουθήστε το News247.gr στο Google News και μάθετε πρώτοι όλες τις ειδήσεις	                        Γεράσιμος Λιβιτσάνος
171	"Πούτιν: ""Αυτογκόλ"" της Δύσης οι κυρώσεις που επέβαλαν στη Ρωσία"	"Για ""επιδείνωση της οικονομίας στη Δύση"" έκανε λόγο ο Βλαντίμιρ Πούτιν, αναφορικά με τις κυρώσεις που επέβαλαν στη Ρωσία. ""Θα χρησιμοποιήσούμε τον προϋπολογισμό για να στηρίξει την οικονομία μας""."	                        ΚΟΣΜΟΣ	Βλαντίμιρ Πούτιν	https://www.news247.gr/img/8537/9601152/722000/w660/660/putin.jpg	2022-04-18 17:19	"Ο Ρώσος πρόεδρος Βλαντίμιρ Πούτιν δήλωσε ότι οι χώρες της Δύσης έβαλαν ""αυτογκόλ"" επιβάλλοντας κυρώσεις κατά της Ρωσίας για το ζήτημα της Ουκρανίας, οι οποίες έχουν οδηγήσει ""στην επιδείνωση της οικονομίας στην Δύση"". Μιλώντας σε κορυφαίους κυβερνητικούς αξιωματούχους μέσω βίντεο-σύνδεσης για την κατάσταση της οικονομίας της Ρωσίας, σύμφωνα με το ΑΠΕ-ΜΠΕ, ο Πούτιν δήλωσε ότι ο πληθωρισμός σταθεροποιείται και ότι η λιανική ζήτηση στη χώρα έχει εξομαλυνθεί. ""Η Ρωσία θα πρέπει να χρησιμοποιήσει τον προϋπολογισμό της για να στηρίξει την οικονομία και τη ρευστότητα σε συνθήκες συρρίκνωσης της δανειοδοτικής δραστηριότητας, ακόμη και αν οι μειώσεις των επιτοκίων της κεντρικής τράπεζας θα καταστήσουν τον δανεισμό φθηνότερο"", δήλωσε τη Δευτέρα ο πρόεδρος Βλαντίμιρ Πούτιν. Ο Πούτιν δήλωσε επίσης ότι η Ρωσία θα πρέπει να επιταχύνει τη διαδικασία χρήσης των εθνικών νομισμάτων στο εξωτερικό εμπόριο υπό τις νέες συνθήκες. Οι δυτικές χώρες έχουν επιβάλει πρωτοφανείς κυρώσεις στις επιχειρήσεις και το χρηματοπιστωτικό σύστημα της Ρωσίας από τότε που έστειλε στρατεύματα στην Ουκρανία στις 24 Φεβρουαρίου σε μια ""ειδική στρατιωτική επιχείρηση"", όπως την αποκαλεί. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
172	Μεντβεντσούκ: Ζητά σε βίντεο την ανταλλαγή του με στρατιώτες και αμάχους της Μαριούπολης	Δύο Βρετανοί στρατιώτες που κρατούνται από τις ρωσικές δυνάμεις εμφανίστηκαν στην κρατική τηλεόραση και ζήτησαν να τους ανταλλάξουν με τον φιλορώσο πολιτικό Μεντβεντσούκ. Η απάντηση του Κιέβου.	                        ΚΟΣΜΟΣ	Μια φωτογραφία του Βίκτορ Μεντβεντσούκ με χειροπέδες έδωσε στη δημοσιότητα ο πρόεδρος της Ουκρανίας, ύστερα από μια &#034;επιχείρηση των ειδικών δυνάμεων&#034; για τη σύλληψή του.	https://www.news247.gr/img/4987/9594321/782000/w660/660/ukraine.jpg	2022-04-18 14:14	Δύο Βρετανοί μαχητές που συνελήφθησαν στην Ουκρανία από ρωσικές δυνάμεις εμφανίστηκαν στη ρωσική κρατική τηλεόραση σήμερα και ζήτησαν να τους ανταλλάξουν με φιλορώσο πολιτικό που κρατείται από τις ουκρανικές αρχές. Δεν ήταν σαφές πόσο ελεύθερα μπορούσαν να εκφραστούν οι δύο άνδρες, Σον Πίνερ και Άιντεν Άσλιν. Και οι δύο μίλησαν ύστερα από υπόδειξη ενός άγνωστου άνδρα. Οι δύο Βρετανοί ζήτησαν από τον πρωθυπουργό Μπόρις Τζόνσον να τους βοηθήσει να επιστρέψουν στην πατρίδα τους ως αντάλλαγμα για την απελευθέρωση από την Ουκρανία του φιλορώσου πολιτικού Βίκτορ Μεντβεντσούκ. Το Κίεβο απαντά με βίντεο του Μεντβεντσούκ Από την μεριά τους οι ουκρανικές υπηρεσίες ασφαλείας (SBU) δημοσιοποίησαν σήμερα ένα βίντεο του Ουκρανού βουλευτή και επιχειρηματία Βίκτορ Μεντβεντσούκ, ενός προσώπου από το στενό περιβάλλον του Βλαντίμιρ Πούτιν που συνελήφθη πρόσφατα, ο οποίος ζητά να τον ανταλλάξουν με στρατιώτες και αμάχους από την πολιορκημένη πόλη της Μαριούπολης. «Θέλω να απευθυνθώ στον Ρώσο πρόεδρο Βλαντίμιρ Πούτιν και στον Ουκρανό πρόεδρο Βολοντίμιρ Ζελένσκι με το αίτημα να με ανταλλάξουν από την ουκρανική πλευρά με τους υπερασπιστές της Μαριούπολης και των κατοίκων της», δήλωσε ο Μεντβεντσούκ σε αυτό το σύντομο βίντεο που δεν φέρει ημερομηνία, στο οποίο είναι ντυμένος με μαύρα ρούχα και κάθεται σε ένα τραπέζι, σύμφωνα με το ΑΠΕ-ΜΠΕ. Ακολουθήστε το News247.gr στο Google News και μάθετε πρώτοι όλες τις ειδήσεις	news247
173	"Ουκρανία: ""Δεν έχει πέσει η Μαριούπολη"" - Ανελέητο σφυροκόπημα από τους Ρώσους"	Οι ρωσικές δυνάμεις συνεχίζουν τον βομβαρδισμό της Μαριούπολης, με τον ουκρανικό στρατό να αντιστέκεται. Δεν επιτεύχθηκε συμφωνία για την απομάκρυνση αμάχων. Σταμάτησαν οι διαπραγματεύσεις, λέει ο Κουλέμπα.	                        ΚΟΣΜΟΣ	Ουκρανοί στρατιώτες ανάμεσα σε ερείπια	https://www.news247.gr/img/1121/9599694/375000/w660/660/ukraine.jpg	2022-04-17 18:18	"Οι εναπομείνασες ουκρανικές δυνάμεις στη νότια πόλη-λιμάνι Μαριούπολη εξακολουθούν να μάχονται αψηφώντας τη ρωσική απαίτηση να παραδοθούν, δήλωσε την Κυριακή ο Ουκρανός πρωθυπουργός Ντένις Σμίχαλ. ""Όχι, η πόλη δεν έχει πέσει. Οι στρατιωτικές μας δυνάμεις, οι στρατιώτες μας εξακολουθούν να είναι εκεί. Θα αγωνιστούν μέχρι τέλους. Αυτή τη στιγμή που σας μιλώ, εξακολουθούν να βρίσκονται στη Μαριούπολη"", δήλωσε ο Σμίχαλ στην εκπομπή ""This Week"" του ABC και πρόσθεσε πως Ουκρανοί στρατιώτες εξακολουθούν να έχουν υπό τον έλεγχό τους ορισμένα τμήματα της πόλης. Σε συνέντευξη που μεταδόθηκε σήμερα στο CNN, ο Ουκρανός πρόεδρος Βολοντίμιρ Ζελένσκι απέκλεισε το ενδεχόμενο να αφήσει τη Μόσχα να καταλάβει την περιοχή του Ντονμπάς και ένα τμήμα της ανατολικής Ουκρανίας, προκειμένου να σταματήσει η αιματοχυσία. ""Η Ουκρανία και ο λαός της είναι σαφείς. Δεν έχουμε καμία διεκδίκηση στα εδάφη οποιουδήποτε άλλου, αλλά δεν θα εγκαταλείψουμε τα δικά μας"", είπε. Όπως μεταδίδει το ΑΠΕ-ΜΠΕ, ο Σμίχαλ είπε πως θα συμμετάσχει στις συνόδους του Διεθνούς Νομισματικού Ταμείου και της Παγκόσμιας Τράπεζας που θα διεξαχθούν στην Ουάσινγκτον αυτή την εβδομάδα και θα επιδιώξει οικονομική υποστήριξη για την Ουκρανία. Νωρίτερα, ο οικονομικός σύμβουλος του Ουκρανού προέδρου, Όλεγκ Ουστένκο, είχε δηλώσει πως η Ουκρανία ζήτησε από τις χώρες μέλη της Ομάδας των Επτά πιο ανεπτυγμένων βιομηχανικών χωρών (G7) 50 δισεκ. δολάρια ως οικονομική υποστήριξη. Σειρήνες αεροπορικού συναγερμού ηχούν σε όλη τη χώρα νωρίς το πρωί της Κυριακής κάτι που συμβαίνει τακτικά και, σύμφωνα με πρωινή αναφορά των ουκρανικών ενόπλων δυνάμεων, οι ρωσικές αεροπορικές επιδρομές στη Μαριούπολη συνεχίσθηκαν και υπήρξαν «επιθετικές επιχειρήσεις κοντά στο λιμάνι». Τοπικά μέσα ενημέρωσης μετέδωσαν πως σημειώθηκε έκρηξη στο Κίεβο χωρίς να δώσουν λεπτομέρειες. Οι ρωσικές δυνάμεις σφυροκοπούν τη Μαριούπολη Το ρωσικό υπουργείο Άμυνας ανακοίνωσε πως τα στρατεύματά του εκκαθάρισαν την αστική περιοχή της Μαριούπολης και μόνο ένα μικρό απόσπασμα ουκρανών μαχητών παρέμενε χθες σε ένα γιγάντιο εργοστάσιο χαλυβουργίας. Το εργοστάσιο Azovstal, το οποίο περιγράφεται σαν ένα φρούριο μέσα σε μια πόλη, βρίσκεται σε μια βιομηχανική περιοχή στα παράλια της Αζοφικής Θάλασσας και εκτείνεται σε περισσότερο από 11 τετραγωνικά χιλιόμετρα, στα οποία βρίσκονται χιλιάδες κτίρια, υψικάμινοι και σιδηρογραμμές. Ο ισχυρισμός της Μόσχας ότι ελέγχει σχεδόν πλήρως τη Μαριούπολη δεν μπορεί να επιβεβαιωθεί από ανεξάρτητη πηγή. Οπως ανέφεραν ουκρανικές πηγές, ο στρατός του Πούτιν συνεχίζει τα αεροπορικά πλήγματα με στόχο την Μαριούπολη. Μαριούπολη: Δεν επιτεύχθηκε συμφωνία για να ανοίξουν ανθρωπιστικοί διάδρομοι Οι ρωσικές δυνάμεις συνεχίζουν τα αεροπορικά πλήγματα με στόχο την πολιορκημένη Μαριούπολη, ανακοίνωσε σήμερα το ουκρανικό γενικό επιτελείο, ενώ η αντιπρόεδρος της ουκρανικής κυβέρνησης δήλωσε πως δεν κατέστη δυνατό να επιτευχθεί σήμερα συμφωνία με τη Μόσχα για να ανοίξουν ανθρωπιστικοί διάδρομοι για την απομάκρυνση αμάχων. Σύμφωνα με την ενημέρωση από το ουκρανικό επιτελείο, ρωσικές ταξιαρχίες πεζοναυτών «ετοιμάζονται για μια επιχείρηση αλεξιπτωτιστών» στη Μαριούπολη, ενώ επιθέσεις σημειώθηκαν στην περιοχή του λιμανιού. Η ίδια πηγή πρόσθεσε πως συνεχίζονται σήμερα οι βομβαρδισμοί κατοικημένων περιοχών και ο μερικός αποκλεισμός του Χαρκόβου, της δεύτερης μεγαλύτερης πόλης της Ουκρανίας. Στο μεταξύ, η αντιπρόεδρος της ουκρανικής κυβέρνησης Ιρίνα Βερεστσούκ δήλωσε πως η χώρα της και η Ρωσία δεν κατάφεραν να συμφωνήσουν σήμερα σχετικά με το άνοιγμα ανθρωπιστικών διαδρόμων για την απομάκρυνση αμάχων από περιοχές όπου σημειώνονται συγκρούσεις. Η ίδια δήλωσε ακόμη πως οι ουκρανικές αρχές ζήτησαν να ανοίξουν ανθρωπιστικοί διάδρομοι για την απομάκρυνση αμάχων και τραυματισμένων ουκρανών στρατιωτών από την πολιορκημένη Μαριούπολη. Κουλέμπα: Η κατάσταση στην Μαριούπολη, ""κόκκινη γραμμή"" στην πορεία των διαπραγματεύσεων Ο υπουργός Εξωτερικών της Ουκρανίας Ντμίτρο Κουλέμπα δήλωσε ότι δεν έχουν υπάρξει πρόσφατες διπλωματικές επαφές ανάμεσα στην Ουκρανία και την Ρωσία σε επίπεδο υπουργείων Εξωτερικών και ότι η κατάσταση στην Μαριούπολη, την οποία χαρακτήρισε «φρικτή», μπορεί να είναι «κόκκινη γραμμή» στην πορεία των διαπραγματεύσεων. «Η Μαριούπολη πιθανόν να είναι μια κόκκινη γραμμή», δήλωσε ο ουκρανός υπουργός Εξωτερικών στο δίκτυο CBS News. Ο πρόεδρος της Ουκρανίας Βολοντίμιρ Ζελένσκι προειδοποίησε το Σάββατο ότι η «εξόντωση» των τελευταίων ουκρανών στρατιωτών που βρίσκονται στην πολιορκημένη από τις ρωσικές δυνάμεις Μαριούπολη «θα έθετε τέλος σε κάθε ειρηνευτική διαπραγμάτευση». «Η εξόντωση των στρατιωτών μας, των ανδρών μας στην Μαριούπολη θα θέσει τέλος σε κάθε (ειρηνευτική) διαπραγμάτευση ανάμεσα στην Ουκρανία και την Ρωσία», δήλωσε ο Βολοντίμιρ Ζελένσκι σε συνέντευξή του που δημοσιεύθηκε στην ενημερωτική ιστοσελίδα Ukraïnska Pravda προειδοποιώντας ότι στην περίπτωση αυτή οι δύο πλευρές θα βρεθούν «σε αδιέξοδο». Με όρους ανθρώπινων απωλειών, «η Μαριούπολη είναι ίσως δέκα φορές η Μποροντιάνκα», η πόλη κοντά στο Κίεβο που καταστράφηκε έπειτα από σφοδρούς βομβαρδισμούς των ρωσικών δυνάμεων και έγινε θέατρο φρικαλεοτήτων κατά την κατοχή της από τους ρώσους στρατιώτες, δήλωσε ο πρόεδρος Ζελένσκι. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
174	Πόλεμος στην Ουκρανία: Ρωσική αντεπίθεση σε Κίεβο, Μαριούπολη και Λβιβ 	Μετά τη βύθιση του Moskva, η Ρωσίας επιχειρεί να καταλάβει τη Μαριούπολη, να κερδίσει χώρο στον Ντονμπάς και να επιφέρει πλήγματα στο Κίεβο. 	                        ΚΟΣΜΟΣ	Πόλεμος στην Ουκρανία	https://www.news247.gr/img/4663/9580151/029000/w660/660/ukraine.jpg	2022-04-16 17:29	"Ρωσικά πολεμικά αεροσκάφη βομβάρδισαν το Λβιβ και ρωσικοί πύραυλοι έπληξαν το Κίεβο και το Χάρκοβο το Σάββατο, καθώς η Μόσχα συνεχίζει να απειλεί ότι θα εξαπολύσει και άλλες επιθέσεις μεγάλου βεληνεκούς σε ουκρανικές πόλεις μετά τη βύθιση της ναυαρχίδας του Στόλου της τής Μαύρης Θάλασσας. Στην πολιορκημένη Μαριούπολη, θέατρο των πιο σφοδρών μαχών και της χειρότερης ανθρωπιστικής καταστροφής του πολέμου, ρωσικά στρατεύματα προωθήθηκαν ελπίζοντας ότι θα αντισταθμίσουν την αποτυχία τους να καταλάβουν το Κίεβο, επιτυγχάνοντας τη μεγαλύτερη μέχρι τώρα νίκη της Ρωσίας στον πόλεμο. Η Μόσχα δήλωσε πως τα αεροσκάφη της έπληξαν εργοστάσιο επισκευής αρμάτων μάχης στην πρωτεύουσα, όπου ακούστηκε ο ήχος μιας έκρηξης και καπνός ήταν ορατός στον νοτιοανατολικό τομέα Νταρμίτσκιι. Ο δήμαρχος του Κιέβου δήλωσε πως τουλάχιστον ένας άνθρωπος σκοτώθηκε και οι γιατροί αγωνίζονταν να σώσουν άλλους. Σύμφωνα με το ΑΠΕ-ΜΠΕ, ο στρατός της Ουκρανίας δήλωσε πως ρωσικά πολεμικά αεροσκάφη που απογειώθηκαν από τη Λευκορωσία εκτόξευσαν επίσης πυραύλους στην περιοχή του Λβιβ κοντά στα σύνορα με την Πολωνία, όπου τέσσερις πύραυλοι Κρουζ καταρρίφθηκαν από την ουκρανική αντιαεροπορική άμυνα. Στη Μαριούπολη, δημοσιογράφοι του Reuters σε τμήματα της πόλης που τελούν υπό ρωσικό έλεγχο έφθασαν στη χαλυβουργία Illych, την οποία η Μόσχα ισχυρίστηκε ότι κατέλαβε την Παρασκευή, ένα από τα δύο τεράστια μεταλλουργικά εργοστάσια όπου οι υπερασπιστές της πόλης αντιστέκονται σε υπόγεια τούνελ και μπούνκερ. Το εργοστάσιο έχει μετατραπεί σε έναν σιωπηλό σωρό ερειπίων από σίδερα και τσιμέντο, χωρίς να φαίνεται κανένα σημάδι υπερασπιστών. Έξω από το εργοστάσιο, τουλάχιστον έξι πτώματα αμάχων κείτονται διασκορπισμένα στους γύρω δρόμους, περιλαμβανομένης μιας γυναίκας με ροζ πουλόβερ και λευκά παπούτσια. Ο περιφερειάρχης του Χάρκοβου στην ανατολική Ουκρανία δήλωσε πως τουλάχιστον ένας άνθρωπος σκοτώθηκε και 18 τραυματίστηκαν σε πυραυλικό πλήγμα. Στη Μικολάγιφ, μια πόλη κοντά στο νότιο μέτωπο, η Ρωσία ανέφερε ότι έπληξε ένα εργοστάσιο επισκευής στρατιωτικών οχημάτων. Ρωσία: Πλήγματα μετά τη βύθιση του Moskva Την Παρασκευή, η Ρωσία ανακοίνωσε ότι θα εντείνει τα πλήγματα μεγάλου βεληνεκούς σε αντίποινα για πράξεις ""δολιοφθοράς"" και ""τρομοκρατίας"", τις οποίες δεν προσδιόρισε, ώρες αφότου επιβεβαίωσε τη βύθιση της ναυαρχίδας του Στόλου της τής Μαύρης Θάλασσας, του Moskva. Το Κίεβο και η Ουάσινγκτον λένε πως το πλοίο χτυπήθηκε από ουκρανικούς πυραύλους. Η Μόσχα, ότι βυθίστηκε έπειτα από πυρκαγιά. Ενάμιση μήνα μετά την έναρξη της εισβολής στην Ουκρανία, η Ρωσία προσπαθεί να καταλάβει έδαφος στο νότιο και ανατολικό τμήμα της χώρας αφού αποχώρησε από το βορρά έπειτα από μια μαζική επίθεση στο Κίεβο που αποκρούστηκε στα περίχωρα της πρωτεύουσας. Ρωσικά στρατεύματα που αποχώρησαν από τον βορρά άφησαν πίσω τους πόλεις με πτώματα αμάχων, απόδειξη αυτού που ο πρόεδρος των ΗΠΑ Τζο Μπάιντεν αποκάλεσε αυτή την εβδομάδα 'γενοκτονία', μια προσπάθεια να εξαλειφθεί η ουκρανική εθνική ταυτότητα. Η Ρωσία αρνείται ότι θέτει στο στόχαστρο αμάχους και λέει ότι ο σκοπός της ""ειδικής στρατιωτικής επιχείρησής"" της είναι να αφοπλίσει τους Ουκρανούς, να νικήσει τους εθνικιστές και να προστατεύσει τους αυτονομιστές στη νοτιοανατολική Ουκρανία. ""Απομακρυνθείτε όσο ακόμη είναι δυνατό"" Η Ουκρανία δήλωσε πως τα στρατεύματά της αντιστέκονται ακόμη στα ερείπια της Μαριούπολης, όπου η άμυνα επικεντρώνεται γύρω από το Azovstal, ένα άλλο τεράστιο χαλυβουργικό εργοστάσιο που δεν έχει ακόμη υποκύψει. ""Η κατάσταση στη Μαριούπολη είναι δύσκολη... Μάχες σημειώνονται αυτή τη στιγμή. Ο ρωσικός στρατός καλεί συνεχώς επιπλέον μονάδες για να επιτεθεί στην πόλη"", δήλωσε ο εκπρόσωπος του υπουργείου Άμυνας Ολεξάντρ Μοτουζιάνκ σε συνέντευξη Τύπου που αναμεταδόθηκε τηλεοπτικά. Ο ιδιοκτήτης αμφότερων των τεράστιων χαλυβουργιών της Μαριούπολης, ο πλουσιότερος άνθρωπος της Ουκρανίας, Ρινάτ Αχμέτοφ, δεσμεύθηκε να ανοικοδομήσει την πόλη. ""Η Μαριούπολη είναι μια παγκόσμια τραγωδία και ένα παγκόσμιο παράδειγμα ηρωισμού. Για μένα, η Μαριούπολη ήταν και θα είναι πάντα μια ουκρανική πόλη"", δήλωσε ο Αχμέτοφ στο Reuters. Αν η Μαριούπολη πέσει, θα αποτελέσει τη μεγαλύτερη μέχρι τώρα νίκη της Ρωσίας στον πόλεμο. Είναι το κύριο λιμάνι του Ντονμπάς, μια περιοχή που αποτελείται από δύο επαρχίες στη νοτιοανατολική Ουκρανία που η Μόσχα απαιτεί να παραχωρηθεί πλήρως στους αυτονομιστές. Η Ουκρανία λέει ότι μέχρι τώρα έχει αποκρούσει τις ρωσικές προελάσεις αλλού στο Ντονμπάς. Ένας άνθρωπος σκοτώθηκε και τρεις τραυματίστηκαν από βομβαρδισμό στο Λουχάνσκ, μία από τις επαρχίες του Λουχάνσκ, δήλωσε ο περιφερειάρχης Σέρχιι Γκαϊντάι σε διαδικτυακή ανάρτησή του. Αγωγός αερίου υπέστη ζημιές στις πόλεις της πρώτης γραμμής Λισιτσάνσκ και Σεβεροντονέτσκ, που έχουν μείνει χωρίς αέριο και νερό, είπε ο Γκαϊντάι. Λεωφορεία είναι διαθέσιμα για όσους θέλουν να φύγουν. ""Απομακρυνθείτε, όσο ακόμη είναι δυνατό"". Η Ουκρανία πήρε το πάνω χέρι στην αρχική φάση του πολέμου που πολλοί δυτικοί στρατιωτικοί ειδικοί είχαν προβλέψει ότι θα έχανε γρήγορα. Έχει αναπτύξει με επιτυχία κινητές μονάδες εφοδιασμένες με αντιαρματικούς πυραύλους που έχει πάρει από τη Δύση απέναντι στα τεράστια κομβόι ρωσικών αρμάτων μάχης που περιορίζονται από δρόμους με λασπώδες έδαφος. Όμως ο Πούτιν φαίνεται αποφασισμένος να καταλάβει περισσότερο έδαφος στο Ντονμπάς προκειμένου να κηρύξει τη νίκη σε έναν πόλεμο που έχει αφήσει τη Ρωσία στο στόχαστρο αυξανόμενων δυτικών κυρώσεων και με λίγους συμμάχους. Ο πρόεδρος της Ουκρανίας Βολοντίμρ Ζελένσκι δήλωσε πως περίπου 2.500-3.000 Ουκρανοί στρατιώτες έχουν σκοτωθεί μέχρι τώρα, σε σύγκριση με 20.000 Ρώσους στρατιώτες. Η Μόσχα δεν έχει ανακοινώσει νεότερο απολογισμό των στρατιωτικών της απωλειών από τις 25 Μαρτίου, όταν, όπως είπε, 1.351 στρατιώτες είχαν σκοτωθεί. Οι δυτικές εκτιμήσεις για τις ρωσικές απώλειες κάνουν λόγο για πολλαπλάσιο αριθμό, ενώ υπάρχουν λίγες ανεξάρτητες εκτιμήσεις για τις απώλειες της Ουκρανίας. Η Ουκρανία λέει πως οι θάνατοι αμάχων είναι αδύνατο να καταμετρηθούν, εκτιμώντας πως δεκάδες χιλιάδες έχουν σκοτωθεί μόνο στη Μαριούπολη. Συνολικά, περίπου το ένα τέταρτο των Ουκρανών αναγκάστηκαν να εγκαταλείψουν τις εστίες τους, περιλαμβανομένου ενός δεκάτου του πληθυσμού που διέφυγε στο εξωτερικό. ""Οι επιτυχίες του στρατού μας στο πεδίο της μάχης είναι πραγματικά σημαντικές, ιστορικά σημαντικές. Αλλά δεν είναι ακόμη αρκετές για να καθαρίσουμε τη γη μας από τους κατακτητές. Θα επιτύχουμε μερικές ακόμη"", είπε ο Ζελένσκι σε μήνυμα βίντεο που απηύθυνε αργά χθες. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
175	Bloomberg: Υπαρκτός ο κίνδυνος εμπάργκο φυσικού αερίου στην Ευρώπη	Η απαίτηση του Βλαντίμιρ Πούτιν να πληρώνεται σε ρούβλια και η άρνηση της Ευρώπης να την αποδεχτεί δημιουργούν μεγάλες πιθανότητες να επιβληθεί εμπάργκο στην προμήθεια φυσικού αερίου. Το 40% του φυσικού αερίου της ΕΕ έρχεται από τη Ρωσία.	                        ΚΟΣΜΟΣ	Ο αγωγός φυσικού αερίου Nord Stream 2 στη Γερμανία	https://www.news247.gr/img/1184/9598543/189000/w660/660/nordstream.jpg	2022-04-16 13:58	"Σε τεντωμένο σκοινί είναι οι σχέσεις Ρωσίας και Ευρωπαϊκής Ένωσης, καθώς η επίμονη στάση του Βλαντίμιρ Πούτιν να απαιτεί πληρωμή σε ρούβλια κινδυνεύει να προκαλέσει εκ των πραγμάτων εμπάργκο στο ρωσικό φυσικό αέριο στην Ευρώπη. Ο κίνδυνος είναι πιο ισχυρός από ποτέ μετά και το προκαταρκτικό πόρισμα που συνέταξαν δικηγόροι της ΕΕ, σύμφωνα με το οποίο ο μηχανισμός που απαιτεί ο πρόεδρος Πούτιν για την πληρωμή σε ρούβλια θα σήμαινε και παραβίαση των κυρώσεων των Βρυξελλών, όπως μεταδίδει το Bloomberg. Μια σειρά από χώρες, συμπεριλαμβανομένης της Γερμανίας, εξακολουθούν να εξετάζουν την αρχική εκτίμηση της ΕΕ, σύμφωνα με την οποία η απαίτηση του Πούτιν για πληρωμή σε ρούβλια θα παραβίαζε τις κυρώσεις των Βρυξελλών που επιβλήθηκαν λόγω της ρωσικής εισβολής στην Ουκρανία. Από την πλευρά της η Ολλανδία είπε στις επιχειρήσεις ενέργειας στο εσωτερικό της χώρας να αρνηθούν το νέο σύστημα πληρωμών υπό το πρίσμα της νομικής ανάλυσης της ΕΕ. Σύμφωνα με το δημοσίευμα, η Ρωσία θα μπορούσε ακόμη να παράσχει διευκρινίσεις ή προσαρμογές στο διάταγμά της που θα μπορούσαν να επηρεάσουν τον τρόπο με τον οποίο η ΕΕ και οι εταιρείες προχωρούν. Η Μόσχα αντλεί περίπου 1 δισ. ευρώ την ημέρα από την Ευρώπη για αγορές ενέργειας, γεγονός που τη βοήθησε να απομονωθεί από τις επιπτώσεις των κυρώσεων της ΕΕ. Η απειλή για διακοπή στην προμήθεια φυσικού αερίου Εάν η Ρωσία κάνει πράξη την απειλή της να διακόψει την προμήθεια φυσικού αερίου σε αγοραστές που δεν συμμορφώνονται, αυτό αποτελεί σοβαρή απειλή για την ΕΕ, η οποία προμηθεύεται το 40% του φυσικού αερίου της από τη Ρωσία. Οι Βρυξέλλες προσπαθούν να βρουν εναλλακτικές πηγές ενέργειας, αλλά η μετάβαση θα πάρει χρόνο. Η ΕΕ επεξεργάζεται την έκτη δέσμη κυρώσεων, αλλά οι κινήσεις για τη στόχευση της ρωσικής ενέργειας ήταν δύσκολες, δεδομένης της εξάρτησης του μπλοκ. Η Γερμανία θα μπορούσε να αντιμετωπίσει πλήγμα ύψους 220 δισεκατομμυρίων ευρώ (238 δισεκατομμυρίων δολαρίων) στην παραγωγή κατά τα επόμενα δύο χρόνια, εάν διακοπεί άμεσα η παροχή φυσικού αερίου, σύμφωνα με κοινή πρόβλεψη οικονομικών ινστιτούτων. Αυτό ισοδυναμεί με ετήσια μείωση της παραγωγής κατά 6,5% και θα μπορούσε να οδηγήσει τη χώρα σε ύφεση άνω του 2% το επόμενο έτος. Στις 31 Μαρτίου, ο Πούτιν εξέδωσε διάταγμα που ορίζει ότι οι ""μη φιλικοί"" αγοραστές του φυσικού αερίου της ανοίγουν δύο λογαριασμούς, έναν σε ξένο νόμισμα και έναν σε ρούβλια, στην Gazprombank. Η ρωσική τράπεζα θα μετέτρεπε τις πληρωμές σε ξένο νόμισμα σε ρούβλια πριν μεταφέρει την πληρωμή στην Gazprom PJSC, την κρατική εταιρεία φυσικού αερίου. Η πληρωμή σε ρούβλια ισοδυναμεί με παραβίαση των κυρώσεων Η προκαταρκτική ανάλυση από τους δικηγόρους της Ευρωπαϊκής Επιτροπής, του εκτελεστικού βραχίονα της ΕΕ, διαπίστωσε ότι οι πληρωμές με τη χρήση αυτού του συστήματος θα παραβίαζαν τις κυρώσεις του μπλοκ, σύμφωνα με το Bloomberg. Οι δικηγόροι του Ευρωπαϊκού Συμβουλίου, του οργάνου που απαρτίζεται από τους ηγέτες των 27 κρατών μελών, συμφώνησαν με την εκτίμηση της Επιτροπής. Η Επιτροπή διαβίβασε την ανάλυση στα κράτη μέλη αυτή την εβδομάδα, προσθέτοντας ότι οι κυβερνήσεις θα πρέπει να ενημερώσουν τις 150 εταιρείες που έχουν συμβόλαια φυσικού αερίου με τη Ρωσία. Η ΕΕ δήλωσε επίσης ότι σχεδιάζει να παράσχει περαιτέρω καθοδήγηση σχετικά με την κατάσταση για να βοηθήσει τις χώρες και τις εταιρείες. Η Ολλανδία κάλεσε αυτή την εβδομάδα τις εταιρείες της να αρνηθούν τους νέους όρους πληρωμής του φυσικού αερίου που απαιτεί η Ρωσία. ""Η ολλανδική κυβέρνηση συμφωνεί με το συμπέρασμα της Ευρωπαϊκής Επιτροπής"", δήλωσε στο Bloomberg εκπρόσωπος του ολλανδικού υπουργείου Οικονομικών Υποθέσεων και Κλιματικής Πολιτικής. ""Αυτό σημαίνει ότι δεν επιτρέπεται στις ολλανδικές εταιρείες να συμφωνήσουν με αυτούς τους όρους"". Νέο πακέτο κυρώσεων Οι εξαγωγές φυσικού αερίου της Gazprom στην Ολλανδία είναι σχετικά χαμηλές σε σχέση με τα περιφερειακά πρότυπα, με τις προμήθειες προς τη χώρα να αντιπροσωπεύουν μόνο το 4% περίπου των αποστολών του ρωσικού γίγαντα φυσικού αερίου προς την ΕΕ και την Τουρκία κατά το πρώτο εξάμηνο του περασμένου έτους. Ο Γερμανός υπουργός Οικονομίας Ρόμπερτ Χάμπεκ αναγνώρισε την έκθεση της Επιτροπής στο Politico, προσθέτοντας: “Δεν μπορούμε να επιτρέψουμε οποιαδήποτε παράκαμψη των κυρώσεων μέσω κερκόπορτας”. Δεν είπε, ωστόσο, αν η κυβέρνησή του συμφωνεί με την εκτίμηση, ούτε ανέλυσε ποια μέτρα θα λάβει η Γερμανία. Η Γερμανία είναι ιδιαίτερα εκτεθειμένη, καθώς το μισό φυσικό αέριο και ο άνθρακας της προέρχονται από τη Ρωσία. Η Επιτροπή επεξεργάζεται ένα έκτο πακέτο κυρώσεων που θα μπορούσε να περιλαμβάνει περιορισμούς σε ορισμένες εισαγωγές πετρελαίου και αγαθών, σύμφωνα με άτομο που γνωρίζει τις εργασίες, αλλά κράτη μέλη, όπως η Γερμανία, η Αυστρία και η Ουγγαρία, έχουν εκφράσει επιφυλάξεις για ένα πλήρες εμπάργκο. Ακόμα και τότε, είναι απίθανο η Επιτροπή να παρουσιάσει κάτι συγκεκριμένο μέχρι να ολοκληρωθεί ο δεύτερος γύρος των γαλλικών εκλογών στις 24 Απριλίου, δήλωσαν δύο ξεχωριστοί αξιωματούχοι. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
176	Ρωσία: Απαγορεύει στον Μπόρις Τζόνσον την είσοδο στη χώρα	Σε αντίποινα μετά τις βρετανικές κυρώσεις προχώρησε η Μόσχα. Απαγορεύει την είσοδο του πρωθυπουργού Μπόρις Τζόνσον, της ΥΠΕΞ Τρας και του υπουργού Άμυνας Γουάλας στη Ρωσία.	                        ΚΟΣΜΟΣ	Ο βρετανός πρωθυπουργός Μπόρις Τζόνσον	https://www.news247.gr/img/8413/9598466/186000/w660/660/johnson.jpg	2022-04-16 13:04	"Το υπουργείο Εξωτερικών της Ρωσίας ανακοίνωσε σήμερα ότι απαγόρευσε την είσοδο στη χώρα του Βρετανού πρωθυπουργού Μπόρις Τζόνσον, της υπουργού Εξωτερικών Λιζ Τρας, του υπουργού Άμυνας Μπεν Γουάλας και άλλων δέκα μελών της βρετανικής κυβέρνησης και πολιτικών. Στον μαύρο κατάλογο της Μόσχας περιλαμβάνονται επίσης ο αντιπρόεδρος της κυβέρνησης Ντόμινικ Ράαμπ, η πρώην πρωθυπουργός Τερέζα Μέι και η πρωθυπουργός της Σκωτίας Νίκολα Στέρτζον. ""Το μέτρο αυτό ελήφθη ως απάντηση στην αχαλίνωτη επικοινωνιακή και πολιτική εκστρατεία με σκοπό να απομονωθεί διεθνώς η Ρωσία και να δημιουργηθούν οι κατάλληλες συνθήκες ώστε να παρεμποδιστεί η χώρα μας και να στραγγαλιστεί η [εθνική] οικονομία"", ανέφερε σε μια ανακοίνωση το ρωσικό υπουργείο Εξωτερικών. Καταγγέλλει τις ""χωρίς προηγούμενο εχθρικές πράξεις"" του Λονδίνου, ιδιαίτερα τις κυρώσεις σε βάρος Ρώσων υψηλόβαθμων αξιωματούχων. ""Η βρετανική κυβέρνηση επιδιώκει σκόπιμα να επιδεινώσει την κατάσταση γύρω από την Ουκρανία, παρέχοντας φονικά όπλα στο καθεστώς του Κιέβου και συντονίζοντας παρόμοιες προσπάθειες στο όνομα του ΝΑΤΟ"", προσθέτει στην ανακοίνωσή του το ρωσικό υπουργείο Εξωτερικών. Στην ανακοίνωση του υπουργείου προστίθεται ότι θα διευρύνει σύντομα τον κατάλογο. Η Ρωσία έχει ήδη απαγορεύσει την είσοδο στον αμερικανό πρόεδρο Τζο Μπάιντεν και σε μια σειρά άλλων αξιωματούχων των ΗΠΑ. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
177	"Πόλεμος στην Ουκρανία: Η Ρωσία προειδοποιεί τη Δύση για ""απρόβλεπτες συνέπειες"""	Η αύξηση της στρατιωτικής βοήθειας που παρέχουν οι ΗΠΑ και το ΝΑΤΟ στην Ουκρανία προκαλούν την οργή και τις προειδοποιήσεις του Κρεμλίνου. Ποια σχέδια επεξεργάζεται η Μόσχα.	                        ΚΟΙΝΩΝΙΑ	Ουκρανοί στρατιώτες περπατούν δίπλα από κατεστραμμένα ρωσικά τανκς	https://www.news247.gr/img/9643/9598271/839000/w660/660/oukrania.jpg	2022-04-16 10:23	Η Ρωσία απηύθυνε αυτή την εβδομάδα στις Ηνωμένες Πολιτείες επίσημη διαμαρτυρία προειδοποιώντας την αμερικανική κυβέρνηση για «απρόβλεπτε συνέπειες» λόγω της μεγάλης αύξησης της στρατιωτικής αρωγής της προς την Ουκρανία, αναφέρουν δημοσιογραφικές πληροφορίες. Σύμφωνα με αυτή τη διπλωματική διακοίνωση, η Μόσχα προειδοποιεί τις ΗΠΑ και το ΝΑΤΟ κατά της αποστολής «περισσότερο ευαίσθητων» όπλων στην Ουκρανία, καθώς εκτιμά ότι τέτοιοι στρατιωτικοί εξοπλισμοί ρίχνουν «λάδι στη φωτιά» και θα μπορούσαν να προκαλέσουν «απρόβλεπτες συνέπειες», αναφέρει η εφημερίδα Washington Post. Η προειδοποίηση αυτή έγινε ενώ ο αμερικανός πρόεδρος Τζο Μπάιντεν υποσχέθηκε νέα στρατιωτική βοήθεια ύψους 800 εκατ. δολαρίων για την Ουκρανία, περιλαμβανομένων ελικοπτέρων και τεθωρακισμένων οχημάτων μεταφοράς προσωπικού. «Αυτό που οι Ρώσοι μας λένε ιδιωτικά είναι ακριβώς αυτό που λέμε στον κόσμο δημόσια, ότι η μαζική βοήθεια που παρέχουμε στους ουκρανούς εταίρους μας αποδεικνύει την αξιοσημείωτη αποτελεσματικότητά της», δήλωσε υψηλόβαθμος αμερικανός αξιωματούχος, τον οποίο επικαλείται η Washington Post. Το Στέιτ Ντιπάρτμεντ αρνήθηκε να κάνει οποιοδήποτε σχόλιο. Σύμφωνα με τους New York Times, αυτή η διακοίνωση έγινε μέσω της συνήθους διπλωματικής οδού και δεν υπογράφεται από υψηλόβαθμο ρώσο αξιωματούχο. Το CNN μετέδωσε από την πλευρά του, επικαλούμενο πηγή που γνωρίζει το θέμα, πως αυτή η επίσημη διαμαρτυρία μπορεί να σημαίνει ότι η Μόσχα ετοιμάζεται να υιοθετήσει μια πιο επιθετική στάση έναντι των ΗΠΑ και του ΝΑΤΟ. Ο Τζο Μπάιντεν έδωσε την Τετάρτη το πράσινο φώς για μια νέα μαζική στρατιωτική βοήθεια προς την Ουκρανία, με πιο βαρείς εξοπλισμούς απ' αυτούς που είχαν παραδοθεί μέχρι τώρα. Αυτές οι νέες αμερικανικές παραδόσεις θα περιλάβουν ορισμένους «από τους πολύ αποτελεσματικούς εξοπλισμούς που έχουμε ήδη παραδώσει» στην Ουκρανία, αλλά επίσης «νέες δυνατότητες», μεταξύ των οποίων κυρίως «συστήματα πυροβολικού» και «τεθωρακισμένα οχήματα μεταφοράς στρατευμάτων», διευκρίνισε η αμερικανική κυβέρνηση. Εκρήξεις σε Κίεβο και Λβιβ Εκρήξεις ακούστηκαν νωρίς σήμερα το πρωί στο Κίεβο, την πρωτεύουσα της Ουκρανίας, καθώς και στη δυτική πόλη Λβιβ, ανέφεραν τοπικά μέσα ενημέρωσης. Σειρήνες αεροπορικού συναγερμού ήχησαν νωρίς σήμερα το πρωί στο μεγαλύτερο μέρος της Ουκρανίας. Δεν υπάρχει μέχρι στιγμής επίσημη επιβεβαίωση για τις εκρήξεις. Το Ρόιτερς δεν ήταν σε θέση να επιβεβαιώσει άμεσα τις πληροφορίες. Ζελένσκι: Περίπου 3.000 ουκρανοί στρατιώτες έχουν σκοτωθεί μέχρι σήμερα Ο πρόεδρος της Ουκρανίας Βολοντίμιρ Ζελένσκι δήλωσε ότι, σύμφωνα με τις εκτιμήσεις αξιωματούχων του, 2.500 έως 3.000 ουκρανοί στρατιώτες έχουν σκοτωθεί μέχρι σήμερα στον πόλεμο με τη Ρωσία. Σε εκτενή συνέντευξη που παραχώρησε στο αμερικανικό τηλεοπτικό δίκτυο CNN, αποσπάσματα της οποίας είδαν χθες Παρασκευή το φως της δημοσιότητας, ο Ζελένσκι ανέφερε επίσης ότι περίπου 10.000 ουκρανοί στρατιώτες έχουν τραυματιστεί, συμπληρώνοντας ότι «είναι δύσκολο να πούμε πόσοι εξ αυτών θα επιβιώσουν». Στον αντίποδα, αναφέρθηκε στις απώλειες των ρωσικών δυνάμεων, κάνοντας λόγο για 19.000 έως 20.000 νεκρούς. Επισήμως η Μόσχα κάνει λόγο για 1.350 νεκρούς στρατιώτες της. Ερωτηθείς σχετικά με βίντεο που είδαν το φως της δημοσιότητας τις προηγούμενες ημέρες και δείχνουν νεκρούς και καταστροφές στην Ουκρανία, συμπεριλαμβανομένου ενός στο οποίο εμφανίζεται μια μητέρα να βρίσκει το πτώμα του γιου της μέσα σε πηγάδι, ο Ζελένσκι είπε: «Είναι μεγάλος ο πόνος μου!». «Ως πατέρας, δεν μπορώ να το δω. Επειδή το μόνο που θέλεις μετά είναι να εκδικηθείς και να σκοτώσεις», συνέχισε. «Είμαι υποχρεωμένος όμως να το δω ως πρόεδρος μιας χώρας όπου πολλοί άνθρωποι έχουν βρει τον θάνατο και έχουν χάσει αγαπημένα τους πρόσωπα, ενώ υπάρχουν εκατομμύρια άλλοι που θέλουν να ζήσουν». «Όλοι μας θέλουμε να πολεμήσουμε», τόνισε ο Ζελένσκι. «Ωστόσο, όλοι πρέπει να κάνουμε ό,τι μπορούμε προκειμένου αυτός ο πόλεμος να μην είναι δίχως τέλος. Όσο περισσότερο διαρκέσει, τόσο περισσότερους θα χάσουμε. Όλες αυτές οι απώλειες θα είναι όπως εκείνη», είπε ο πρόεδρος της Ουκρανίας. Επίσκεψη του ουκρανού πρωθυπουργού στην Ουάσινγκτον την επόμενη εβδομάδα Ο πρωθυπουργός της Ουκρανίας Ντενίς Σμιχάλ και κορυφαίοι αξιωματούχοι θα ταξιδέψουν στην Ουάσινγκτον την επόμενη εβδομάδα για την εαρινή σύνοδο του Διεθνούς Νομισματικού Ταμείου και της Παγκόσμιας Τράπεζας, όπως μεταδίδει το πρακτορείο Reuters επικαλούμενο πηγές της ουκρανικής κυβέρνησης. Ο πρωθυπουργός Σμιχάλ, ο υπουργός Οικονομικών Σερχίι Μαρτσένκο και ο κεντρικός τραπεζίτης Κιρίλο Σεφτσένκο πρόκειται να έχουν διμερείς συναντήσεις με οικονομικούς αξιωματούχους των χωρών μελών της G7 και να συμμετάσχουν σε συνεδρίαση για την Ουκρανία που θα διοργανώσει η Παγκόσμια Τράπεζα την Πέμπτη, σύμφωνα με τις ίδιες πηγές. Η εκδήλωση της Πέμπτης θα είναι η πρώτη ευκαιρία για κορυφαίους ουκρανούς αξιωματούχους να συναντηθούν κατά πρόσωπο με αξιωματούχους από προηγμένες οικονομίες μετά τη ρωσική εισβολή στην Ουκρανία στις 24 Φεβρουαρίου. Οι επιπτώσεις της ρωσικής επίθεσης στην Ουκρανία αναμένεται να κυριαρχήσουν στις συναντήσεις που θα έχουν την επόμενη εβδομάδα κορυφαίοι οικονομικοί αξιωματούχοι από τις χώρες μέλη της Παγκόσμιας Τράπεζας και του Διεθνούς Νομισματικού Ταμείου, καθώς και των G7 και G20, με το ΔΝΤ να είναι έτοιμο να αναθεωρήσει επί τα χείρω τις προβλέψεις του για την παγκόσμια ανάπτυξη εξαιτίας του πολέμου. Ο ρώσος πρόεδρος Βλαντίμιρ Πούτιν έδωσε εντολή στα στρατεύματά του να εισβάλουν στη γειτονική χώρα σε μια «ειδική στρατιωτική επιχείρηση» (όπως την αποκαλεί) με στόχο την «αποστρατιωτικοποίηση» και την «αποναζιστικοποίηση» της Ουκρανίας. Το Κίεβο και οι σύμμαχοί του στη Δύση τονίζουν ότι αυτές είναι ψευδείς δικαιολογίες για μια απρόκλητη στρατιωτική επίθεση που έχει εκτοπίσει το 1/4 του ουκρανικού πληθυσμού (περίπου 44 εκατομμύρια) και έχει προκαλέσει χιλιάδες θανάτους. Η συνάντηση της Πέμπτης θα είναι περισσότερο μια συζήτηση στρογγυλής τραπέζης παρά μια διάσκεψη δωρητών, αν και τόσο το ΔΝΤ όσο και η Παγκόσμια Τράπεζα έχουν δημιουργήσει χωριστούς λογαριασμούς για να μπορούν να επεξεργάζονται και να μεταφέρουν δωρεές, ενώ περαιτέρω ανακοινώσεις αναμένονται την επόμενη εβδομάδα. Θα δώσει επίσης την ευκαιρία στους αξιωματούχους να συζητήσουν τις υλικές καταστροφές και τις οικονομικές επιπτώσεις από αυτόν τον πόλεμο, καθώς και τη συνεχιζόμενη λειτουργία του τραπεζικού και χρηματοπιστωτικού τομέα της Ουκρανίας. «Χωρίς υποστήριξη τώρα, δεν θα υπάρξει ανοικοδόμηση στο μέλλον», τόνισε μια από τις πηγές. Η Παγκόσμια Τράπεζα δεν είχε άμεσα κάποιο σχόλιο για τη συγκεκριμένη εκδήλωση. Ο πρόεδρος της Παγκόσμιας Τράπεζας Ντέιβιντ Μάλπας είχε δηλώσει προ ημερών στη Βαρσοβία ότι προετοιμάζει ένα πακέτο στήριξης ύψους 1,5 δισεκ. δολαρίων για την Ουκρανία. Το διοικητικό συμβούλιο του ΔΝΤ ενέκρινε την προηγούμενη εβδομάδα τη δημιουργία ενός νέου λογαριασμού που δίνει σε διμερείς δωρητές και σε διεθνείς οργανώσεις έναν ασφαλή τρόπο αποστολής οικονομικών πόρων στην Ουκρανία. Ο Καναδάς, εκ των βασικών υποστηρικτών της Ουκρανίας, έχει προτείνει την εκταμίευση έως και 1 δισεκ. καναδικών δολαρίων μέσω του νέου λογαριασμού, τον οποίο θα διαχειρίζεται το ΔΝΤ. Ο λογαριασμός θα επιτρέψει σε δωρητές να παρέχουν επιχορηγήσεις και δάνεια για να βοηθήσουν την ουκρανική κυβέρνηση να καλύψει το ισοζύγιο πληρωμών και τις δημοσιονομικές της ανάγκες, αλλά και να σταθεροποιήσει την οικονομία της, καθώς το Κίεβο συνεχίζει να αμύνεται απέναντι στους ρώσους εισβολείς. Ο υπουργός Οικονομικών Μαρτσένκο δήλωσε την προηγούμενη εβδομάδα ότι η ουκρανική κυβέρνηση αναζητούσε ξένη χρηματοδότηση ύψους περίπου 4 δισεκατομμυρίων ευρώ, πέραν των σχεδόν 3 δισεκατομμυρίων που έχει ήδη λάβει για να αντιμετωπίσει το έλλειμμα στον προϋπολογισμό της. Ακολουθήστε το News247.gr στο Google News και μάθετε πρώτοι όλες τις ειδήσεις	news247
178	"Πούτιν: Πώς ο πόλεμος στην Ουκρανία από ""πύραυλος"" στο ΝΑΤΟ, μπορεί να γίνει μπούμερανγκ "	Στο πάνθεον των τεράστιων στρατηγικών σφαλμάτων τείνει να μπει ο πόλεμος στην Ουκρανία για τον Πούτιν, καθώς φαίνεται να καταφέρνει κάτι που ήταν παγιωμένο εδώ και δεκαετίες. Να μετατρέψει τις ουδέτερες Φινλανδία και Σουηδία, σε μέλη του ΝΑΤΟ.	                        ΚΟΣΜΟΣ	Ο Βλαντίμιρ Πούτιν	https://www.news247.gr/img/8708/9529180/334000/w660/660/putin.jpg	2022-04-15 21:33	Πιο κοντά από ποτέ είναι το ενδεχόμενο μέχρι το τέλος του τρέχοντος έτους η γη, το ΑΕΠ και τα σύνορα του ΝΑΤΟ με τη Ρωσία να επεκταθούν σχεδόν όσο θα έφταναν εάν η Ουκρανία είχε επιτύχει τον μακρινό στόχο της για πιθανή ένταξη στη δυτική αμυντική συμμαχία. Μάλιστα, μπορεί και περισσότερο. Ο σκληρός τρόπος με τον οποίο ο Βλαντιμίρ Πούτιν προσπάθησε να αποκλείσει τις επιλογές ασφαλείας της Ουκρανίας οδήγησε σε μια ξαφνική αλλαγή στη σκέψη στη Φινλανδία και τη Σουηδία, η οποία έγινε ακόμη πιο ισχυρή από τότε που φαίνεται να προέρχεται από τους πολίτες, σε αντίθεση με τις πολιτικές ελίτ. Η ένταξή τους είναι ακόμα “στον αέρα”, ωστόσο, όπως σημειώνει ο Guardian, οι ρωσικές απειλές περί πυρηνικών, μπορεί να οδηγήσουν τους πολίτες να κάνουν δεύτερες σκέψεις σχετικά με την μέχρι σήμερα στάση που κρατούσαν Φινλανδία και Σουηδία. Δηλαδή, της ημι-ουδετερότητας και της κατασταλαγμένης άποψης στην αντίθεση για ένταξη στο ΝΑΤΟ. Όπως και να έχει, μέχρι τη σύνοδο κορυφής του ΝΑΤΟ στη Μαδρίτη τον Ιούνιο, η συμμαχία θα είναι σε πορεία αύξησης του πληθυσμού της κατά 16 εκατομμύρια, του ΑΕΠ της κατά 800 δισεκατομμύρια ευρώ και της γης της κατά 780.000 τετραγωνικά χιλιόμετρα. Η Ουκρανία, αντιθέτως, έχει πληθυσμό 41 εκατομμυρίων κατοίκων, έκταση 603.000 τετραγωνικά χιλιόμετρα και ΑΕΠ 155 δισ. ευρώ. Θα μπορούσαν να δημιουργηθούν νέα σύνορα 1.300 χιλιομέτρων με το ΝΑΤΟ, ακριβώς το αντίθετο από αυτό που ο Πούτιν είχε σκοπό να επιτύχει, δηλαδή τη συρρίκνωση του ΝΑΤΟ, που διέταξε τη Δύση να αποδεχθεί πέρυσι. Το χειρότερο για τη Μόσχα, το ΝΑΤΟ μπορεί να ενισχυθεί στη Βαλτική Θάλασσα, ακριβώς δίπλα στον θύλακα του Καλίνινγκραντ, τη στρατηγική ναυτική βάση της Ρωσίας. Στο πάνθεον των μεγάλων στρατηγικών σφαλμάτων Με την εισβολή στην Ουκρανία, ο Πούτιν νόμιζε ότι είχε “εκτοξεύσει” έναν πύραυλο στη Δύση. Τείνει να εξελιχθεί σε μπούμερανγκ. Το να έχουν μετατραπεί δύο ουδέτερες χώρες, σε μέλη του ΝΑΤΟ, πρόκειται για κίνηση που θα ενταχθεί στο πάνθεον των μεγάλων στρατηγικών σφαλμάτων της εποχής του πολέμου. Είναι ακόμη πιο ασυνήθιστο αφού η αλλαγή ήταν τόσο γρήγορη. Η Φινλανδία, με το σήμα της ημι-ουδετερότητας τα τελευταία 70 χρόνια και την έμφαση στην οικοδόμηση συναίνεσης, τείνει να αλλάξει την εξωτερική πολιτική. Στην ετήσια έρευνα της κυβέρνησης τον Δεκέμβριο, η υποστήριξη της Φινλανδίας για ένταξη στο ΝΑΤΟ ήταν 24%. Τέσσερις μήνες αργότερα, η φινλανδική πολιτική έχει έρθει τούμπα. Η υποστήριξη για ένταξη στο ΝΑΤΟ ανήλθε στο 68%. Οι έρευνες δείχνουν τώρα ότι περισσότεροι από τους μισούς από τους 200 βουλευτές υποστηρίζουν την ένταξη στο ΝΑΤΟ. Στις βουλευτικές εκλογές της Φινλανδίας το 2015, το 91% των υποψηφίων του SDP ήταν αντίθετοι με την ένταξη στο ΝΑΤΟ. Η Φινλανδή πρωθυπουργός του SDP, Σάνα Μάριν, είπε ότι όλα έχουν αλλάξει. Η Ρωσία “δεν είναι ο γείτονας που πιστεύαμε ότι είναι”, είπε. Ο Αλεξάντερ Σταμπ, πρώην πρωθυπουργός της Φινλανδίας, είπε ότι η ένταξη της χώρα βασίζεται στον ορθολογικό φόβο, που δημιουργήθηκε την ημέρα της ρωσικής εισβολής. Προβλέπει ότι η φινλανδική αίτηση θα είναι στο ΝΑΤΟ μέχρι τα τέλη Μαΐου. “Το τρένο έφυγε από τον σταθμό”. Σε ομιλία νωρίτερα αυτό το μήνα στο συμβούλιο του κυρίως αγροτικού Κόμματος Κέντρου, η Ανίκα Σάαρικο εξήγησε ότι μερικές φορές η ιστορία προχωράει γρήγορα, μετρούμενη σε εβδομάδες και όχι σε χρόνια: “Στο άμεσο μέλλον δεν μπορούμε να βασιστούμε σε μια αμοιβαία συμφωνημένη διεθνή τάξη ή σε μια λειτουργική σχέση με τη Ρωσία για την ασφάλειά μας”. Πρόσθεσε ότι η ένταξη στο ΝΑΤΟ ήρθε με υποχρεώσεις. “Η Φινλανδία δεν θα αγοράσει απλώς κάποια ασφάλεια πυρός. Θα ενταχθεί στην κεντρική πυροσβεστική”. Τέτοια ήταν η φινλανδική αλλαγή, που επηρέασε τη μεγαλύτερη Σουηδία. Αυτό απαιτεί από τις δύο χώρες να σέβονται τη σχέση, τις ευαισθησίες και τις διαφορετικές πολιτικές κουλτούρες. Το ιδανικό από τη σκοπιά του ΝΑΤΟ είναι οι δύο χώρες να ενταχθούν ταυτόχρονα και οι δημοσκοπήσεις δείχνουν ότι αυτό υποστηρίζεται. Αλλά Φινλανδοί διπλωμάτες υποστηρίζουν ότι δεν μπορεί να θεωρηθεί ότι παρεμβαίνουν σε βασικές σουηδικές αποφάσεις. Η Μάριν τόνισε στην κοινή συνέντευξη Τύπου στη Στοκχόλμη με τη Σουηδή πρωθυπουργό, Μαγκνταλένα Άντερσον, ότι ο συντονισμός με τη Σουηδία “επιδιώκεται αλλά δεν αποτελεί προϋπόθεση”, προσθέτοντας: “Η Φινλανδία δεν υπαγορεύει χρονοδιαγράμματα ή συμπεράσματα στη Σουηδία ούτε η Σουηδία υπαγορεύει στη Φινλανδία”. Είναι ζωτικής σημασίας για τους κυβερνώντες Σοσιαλδημοκράτες, που τώρα ξεκινούν μια εσωτερική αναθεώρηση της πολιτικής, να θεωρηθούν ότι είναι υπεύθυνοι για τη μοίρα τους. Άλλωστε, τον περασμένο Νοέμβριο το κόμμα είχε επιβεβαιώσει ξεκάθαρα τη θέση του ότι αντιτίθεται σε μια εξωτερική πολιτική συμμαχιών. Ωστόσο, τέσσερα κεντροδεξιά κόμματα υποστηρίζουν τώρα την ένταξη στο ΝΑΤΟ και δύο κόμματα στα αριστερά είναι αντίθετα με την ένταξη, υποστηρίζοντας ότι η ένταξη στο ΝΑΤΟ συνεπάγεται υπεράσπιση της απολυταρχίας που διοικεί την Τουρκία και την Ουγγαρία. Με τις βουλευτικές εκλογές να πλησιάζουν τον Σεπτέμβριο, το SDP θα θέλει να ολοκληρωθεί η αναθεώρηση χωρίς το κόμμα να χωριστεί. Τα τεράστια στρατιωτικά στοιχεία Φινλανδίας - Σουηδίας και οι περιορισμοί Μία από τις δυσκολίες είναι ότι δεδομένης της συμπεριφοράς της Ρωσίας, κανένα σχέδιο Β, όπως η μεγαλύτερη αμυντική συνεργασία Σουηδίας - Φινλανδίας, ή η συνεργασία του ΝΑΤΟ για την ειρήνη, δεν φαίνεται τόσο συγκεκριμένο όσο η πλήρης ένταξη. Οι περισσότερες χώρες του ΝΑΤΟ βλέπουν τη Σουηδία και τη Φινλανδία ως τεράστια στρατιωτικά περιουσιακά στοιχεία. “Θα συμπλήρωνε ένα κομμάτι που λείπει από το παζλ του στρατηγικού σχεδιασμού του ΝΑΤΟ”, δήλωσε ο Mika Aaltola, διευθυντής του Φινλανδικού Ινστιτούτου Διεθνών Υποθέσεων. Αλλά η Φινλανδία θα πρέπει να υποβάλει αίτηση για ένταξη στο ΝΑΤΟ, χωρίς να γνωρίζει την ακριβή μελλοντική σχέση τους. Στο έγγραφό της για την ασφάλεια που δημοσιεύθηκε αυτή την εβδομάδα, η Φινλανδία επέμεινε: “Η συμμετοχή δεν θα υποχρεώνει τη Φινλανδία να αποδεχτεί πυρηνικά όπλα, μόνιμες βάσεις ή στρατεύματα στην επικράτειά της”. Για παράδειγμα, στα πρώτα στάδια της ένταξής τους, τα ιδρυτικά μέλη Νορβηγία και Δανία επέβαλαν μονομερείς περιορισμούς στη συμμετοχή τους και δεν επέτρεψαν μόνιμα στρατεύματα, βάσεις ή πυρηνικά όπλα της συμμαχίας στην επικράτειά τους σε καιρό ειρήνης. Η πολιτική διεύρυνσης του ΝΑΤΟ, που διαμορφώθηκε στο δεύτερο μισό της δεκαετίας του 1990, βασίζεται στην αρχή ότι δεν θα τοποθετήσει πυρηνικά όπλα, μόνιμα στρατεύματα ή μόνιμες βάσεις στο έδαφος οποιασδήποτε νέας χώρας-μέλους. Αλλά εάν η Φινλανδία, ή η Σουηδία, θέσει περιορισμούς σχετικά με τα πυρηνικά όπλα, τις μόνιμες βάσεις ή τις στρατιωτικές δυνάμεις, η διαδικασία υποβολής αιτήσεων μπορεί να παραταθεί. Μια μακρά διαδικασία ένταξης με τη σειρά της εγκυμονεί κινδύνους, καθώς η Ρωσία, χρησιμοποιώντας όλο το φάσμα της γκρίζας ζώνης του πολέμου, θα επιδιώξει να παρενοχλήσει. Την ημέρα που ο Ουκρανός πρόεδρος, Βολοντίμιρ Ζελένσκι, μίλησε στο φινλανδικό κοινοβούλιο, η Ρωσία κατηγορήθηκε για κυβερνοεπιθέσεις και εισβολές στον εναέριο χώρο της. Η Φινλανδία έχει ήδη ζητήσει από τα μέλη του ΝΑΤΟ εγγυήσεις ασφαλείας τους τέσσερις μήνες έως ένα χρόνο που βρισκόταν στο προθάλαμο του ΝΑΤΟ εν αναμονή της πλήρους αποδοχής. Υπάρχει λοιπόν ένα κίνητρο να επιταχυνθεί η εφαρμογή χωρίς να απονομιμοποιηθεί η εγχώρια διαβούλευση. Για όσους φοβούνται την κλιμάκωση της σύγκρουσης από το ΝΑΤΟ εντός της Ουκρανίας, η ξαφνική επέκταση των υποχρεώσεων του άρθρου 5 στον Βορρά παραμένει ανησυχητική και μπορεί να κάνει τον Πούτιν ακόμα πιο σίγουρο ότι είχε δίκιο για τα περί πολιτικής του ΝΑΤΟ για περικύκλωση. Κανείς δεν ξέρει όμως κατά πόσο η Ρωσία είναι διατεθειμένη να ανοίξει ένα δεύτερο μέτωπο, όταν το πρώτο στο νοτιοδυτικά της αποδεικνύεται τόσο δαπανηρό σε ανθρώπινες ζωές και φήμη. Ακολουθήστε το News247.gr στο Google News και μάθετε πρώτοι όλες τις ειδήσεις	                    Ανθή Κουτσουμπού
179	Πόλεμος στην Ουκρανία: Φόβοι της CIA για χρήση πυρηνικών από τον Πούτιν μετά τη βύθιση του Moskva	Η μέχρι στιγμής εξέλιξη του επιχειρησιακού σχεδίου του Ρώσου προέδρου εγείρει πυρηνική απειλή σύμφωνα με την Κεντρική Υπηρεσία Πληροφοριών των ΗΠΑ, ειδικά μετά τη βύθιση του Moskva. Νύχτα εκρήξεων στο Κίεβο.	                        ΚΟΣΜΟΣ	Ο Βλαντίμιρ Πούτιν σε εργοστάσιο πυραύλων	https://www.news247.gr/img/1842/9597058/404000/w660/660/untitled_1.jpg	2022-04-15 07:24	"Οι στρατιωτικές ήττες που υφίσταται ο στρατός της Ρωσίας στην Ουκρανία, σύμφωνα με όσα ισχυρίζονται το Κίεβο και αρκετές δυτικές χώρες, μπορεί να οδηγήσουν τον Βλαντίμιρ Πούτιν να καταφύγει στη χρήση τακτικού πυρηνικού όπλου, ή πυρηνικού όπλου μικρής ισχύος, στη χώρα αυτή, υποστήριξε χθες Πέμπτη ο επικεφαλής της CIA, ο Ουίλιαμ Μπερνς. «Δεδομένου ότι είναι πιθανό ο πρόεδρος Πούτιν και οι Ρώσοι ηγέτες να βυθιστούν στην απελπισία, λαμβανομένων υπόψη των ηττών που υπέστησαν ως τώρα από στρατιωτική σκοπιά, κανένας μας δεν μπορεί να παίρνει ελαφρά την απειλή της ενδεχόμενης καταφυγής σε τακτικά πυρηνικά όπλα, ή (πυρηνικά όπλα) μικρής ισχύος», είπε ο κ. Μπερνς κατά τη διάρκεια ομιλίας του στην Ατλάντα. Το Κρεμλίνο έχει ανακοινώσει πως έθεσε σε κατάσταση συναγερμού τις πυρηνικές δυνάμεις της Ρωσίας, αλλά «δεν έχουμε δει στ’ αλήθεια απτές ενδείξεις όπως ανάπτυξη (πυρηνικών όπλων) ή άλλα στρατιωτικά μέτρα που θα μπορούσαν να μεγεθύνουν τις ανησυχίες μας», συνέχισε ο επικεφαλής της κυριότερης υπηρεσίας κατασκοπείας των ΗΠΑ, ο οποίος εκφράστηκε με ακροατήριο φοιτητές του πανεπιστημίου Τζόρτζια Τεκ. «Προφανώς είμαστε πολύ ανήσυχοι. Γνωρίζω ότι ο πρόεδρος των ΗΠΑ Τζο Μπάιντεν είναι βαθιά ανήσυχος για τον κίνδυνο Τρίτου Παγκοσμίου Πολέμου και κάνει τα πάντα για να αποφευχθεί το να φθάσουμε σε ένα σημείο όπου θα γίνει πιθανός ο πυρηνικός πόλεμος», πρόσθεσε. Η Ρωσία διαθέτει πολλά –γύρω στα 2.000, υπολογίζουν οι Αμερικανοί– λεγόμενα τακτικά πυρηνικά όπλα, ισχύος μικρότερης από τη βόμβα που ερρίφθη στη Χιροσίμα, και το στρατιωτικό δόγμα της θεωρητικά δεν αποκλείει τη χρήση πυρηνικού όπλου μικρής ισχύος για την ανάκτηση του πλεονεκτήματος σε περίπτωση συμβατικού πολέμου με τη Δύση. Ωστόσο η υπόθεση αυτή προϋποθέτει πως «το NATO θα επενέβαινε» στον πόλεμο στην Ουκρανία και αυτό «δεν είναι κάτι που προβλέπεται, όπως έχει πει με σαφήνεια ο πρόεδρος (Τζο Μπάιντεν)», πρόσθεσε. Ο κ. Μπερνς, άλλοτε πρεσβευτής των ΗΠΑ στη Μόσχα, είπε εξάλλου πως δεν μπορεί να βρει αρκετά σκληρά λόγια για να περιγράψει τον Βλαντίμιρ Πούτιν, ο οποίος είναι κατ’ αυτόν «ρεβανσιστής», «ξεροκέφαλος», «απόστολος της αντεκδίκησης», βυθισμένος στην πορεία των ετών σε ένα «εκρηκτικό μείγμα παραπόνων, φιλοδοξίας και ανασφάλειας» και «καθημερινά δείχνει πως μια δύναμη σε πτώση μπορεί να είναι εξίσου αποσταθεροποιητική με μια δύναμη σε άνοδο». Ο κ. Μπερνς χαρακτήρισε τη βοήθεια που δίνουν οι αμερικανικές υπηρεσίες πληροφοριών στις ουκρανικές δυνάμεις ζωτικής σημασίας στον πόλεμο στην Ουκρανία, ενώ επανέλαβε τις αμερικανικές κατηγορίες για «φρικιαστικά εγκλήματα» πολέμου ρώσων στρατιωτικών στην Μπούτσα, που η Μόσχα απορρίπτει κάνοντας λόγο για «τερατώδη παραχάραξη» των γεγονότων. Στην ίδια ομιλία, ο κ. Μπερνς χαρακτήρισε τις «φιλοδοξίες» της Κίνας, μεγάλου ανταγωνιστή των ΗΠΑ σε κάθε πεδίο, «πολύ απειλητικές». Νύχτα βομβαρδισμών στην Ουκρανία Ισχυρές εκρήξεις ακούστηκαν τις πρώτες πρωινές ώρες στο Κίεβο, την πρωτεύουσα της Ουκρανίας, και σε άλλες πόλεις της χώρας, μεταδίδουν ουκρανικά μέσα ενημέρωσης. Σειρήνες της αεράμυνας ήχησαν σε πρακτικά όλη τη χώρα. Εκρήξεις αναφέρθηκαν πέραν του Κιέβου στη Χερσώνα (νότια), στο Χάρκοβο (ανατολικά) και στο Ιβανο-Φρανκίφσκ (δυτικά). Οι αρχές δεν επιβεβαίωσαν τα δημοσιεύματα για τις εκρήξεις αυτές μέχρι στιγμής. Οι πληροφορίες αυτές είναι αδύνατο να επαληθευτούν με ανεξάρτητο τρόπο. 2.550 άμαχοι έφυγαν μέσω ανθρωπιστικών διαδρόμων την Πέμπτη Κάπου 2.550 άμαχοι μπόρεσαν να φύγουν από περιοχές της Ουκρανίας όπου μαίνονται σφοδρές μάχες χθες Πέμπτη, ανακοίνωσε η αντιπρόεδρος της ουκρανικής κυβέρνησης, η Ιρίνα Βέρεστσουκ, νωρίς σήμερα. Περίπου 2.300 άνθρωποι έφθασαν στη Ζαπορίζια (νότια), ανάμεσά τους 290 κάτοικοι της Μαριούπολης, που κινήθηκαν με ίδια μέσα, διευκρίνισε η αντιπρόεδρος της κυβέρνησης. Άλλοι 220 άνθρωποι έφθασαν στην πόλη από την περιφέρεια Λουγκάνσκ (ανατολικά). Ο πόλεμος που ξέσπασε με την εισβολή της Ρωσίας στην Ουκρανία την 24η Φεβρουαρίου περνά σε νέα φάση, καθώς ρωσικά στρατεύματα αναμένεται να εξαπολύσουν επιχείρηση για να κυριεύσουν όλο το Ντονμπάς, το ανατολικό τμήμα της χώρας, όπου βρίσκονται οι αυτοανακηρυγμένες «λαϊκές δημοκρατίες» του Λουγκάνσκ και του Ντανιέτσκ. Ζελένσκι: ""50 μέρες πολέμου και αντίστασης"" Ο ουκρανός πρόεδρος Βολοντίμιρ Ζελένσκι ευχαρίστησε τον ουκρανικό λαό για τις 50 ημέρες αντίστασης στην εισβολή του στρατού της Ρωσίας. «Δόξα τω Θεώ, οι ένοπλες δυνάμεις της Ουκρανίας, ο λαός μας — υπερασπιστήκαμε το μεγαλύτερο μέρος της χώρας μας», ανέφερε ο κ. Ζελένσκι σε μαγνητοσκοπημένο διάγγελμά του που μεταφορτώθηκε στην πλατφόρμα Telegram. «Οι 50 ημέρες της άμυνάς μας είναι επίτευγμα. Επίτευγμα εκατομμυρίων Ουκρανών», επέμεινε ο αρχηγός του κράτους. Αφηγήθηκε πως θυμάται την πρώτη ημέρα της εισβολής της Ρωσίας στην Ουκρανία: «Για να το θέσουμε ήπια, κανένας δεν ήταν πεισμένος ότι θα επιβιώναμε», είπε. Πολλοί τον παρότρυναν να φύγει, συνέχισε. «Συμβούλευαν να παραδοθούμε de facto στην τυραννία», αλλά δεν γνώριζαν «τους Ουκρανούς, πόσο γενναίοι είναι» και πόση αξία δίνουν στην ελευθερία «να ζούμε όπως θέλουμε». Ευχαρίστησε ταυτόχρονα όλους όσοι υποστηρίζουν την Ουκρανία. Ανέφερε παράλληλα ότι έπειτα από αυτές τις 50 μέρες βλέπει αλλιώς πολλούς ξένους ηγέτες. Εξήρε τη «μεγάλη γενναιοδωρία» κάποιων, παρότι οι χώρες τους δεν είναι πλούσιες, την αποφασιστικότητα άλλων, που δεν τους έπαιρναν σοβαρά. Ταυτόχρονα στηλίτευσε τη συμπεριφορά ορισμένων ηγετών που του έδωσαν την εντύπωση, είπε, πως είναι ανίσχυροι. Βυθίστηκε το ρωσικό καταδρομικό Moskva Το καταδρομικό Moskva, η ναυαρχίδα του ρωσικού στόλου της Μαύρης Θάλασσας, βυθίστηκε σήμερα, όπως ανακοίνωσε το υπουργείο Άμυνας της Ρωσίας. «Κατά τη ρυμούλκηση του καταδρομικού Moskva στο λιμάνι, το πλοίο έχασε τη σταθερότητά του εξαιτίας των ζημιών που υπέστη στο κύτος από την έκρηξη πυρομαχικών. Σε συνθήκες θαλασσοταραχής, το πλοίο βυθίστηκε», αναφέρει η ανακοίνωση του ρωσικού υπουργείου Άμυνας, που μετέδωσε το Γαλλικό Πρακτορείο Ειδήσεων (AFP) επικαλούμενο το TASS. Σύμφωνα με το ΑΠΕ-ΜΠΕ, νωρίτερα σήμερα, το ρωσικό υπουργείο Άμυνας είχε ανακοινώσει ότι το σοβιετικής κατασκευής καταδρομικό είχε υποστεί σοβαρές ζημιές από πυρκαγιά, η οποία – σύμφωνα με το Κίεβο – ήταν αποτέλεσμα ουκρανικής πυραυλικής επίθεσης. Η Μόσχα ανέφερε ότι το πλήρωμα του πολεμικού πλοίου απομακρύνθηκε και ελήφθησαν μέτρα για τη ρυμούλκηση του καταδρομικού σε λιμάνι. Η νότια στρατιωτική διοίκηση του στρατού της Ουκρανίας είχε ανακοινώσει από την πλευρά της ότι έπληξε το ρωσικό καταδρομικό Moskva με πυραύλους Neptune, προκαλώντας του μεγάλες υλικές ζημιές. Η σοβιετική καταγωγή Το οπλισμένο με πυραύλους καταδρομικό κλάσης Atlant, μήκους 186 μέτρων, ετέθη σε υπηρεσία το 1983, την σοβιετική εποχή, με την ονομασία Slava (Δόξα). Αποστολή του, η καταστροφή αεροπλανοφόρων. Μετονομάσθηκε σε Moskva τον Μάιο 1995. Ήταν οπλισμένο με 16 αντιπλοϊκούς πυραύλους Bazalt/Voulkan, με πυραύλους Fort, τη ναυτική εκδοχή των πυραύλων S-300 μεγάλου βεληνεκούς, και με πυραύλους μικρού βεληνεκούς Ossa. Διέθετε επίσης εκτοξευτές ρουκετών, κανόνια και τορπίλες. Σύμφωνα με το πρακτορείο Ria Novosti, το Moskva εκσυγχρονίσθηκε δύο φορές στην ιστορία του, την δεύτερη κατά την περίοδο 2018-2020. Το πλήρωμά του αποτελούνταν από 680 άνδρες, σύμφωνα με το ρωσικό υπουργείο Άμυνας. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
180	Πούτιν: Στρέφει την ενέργεια στην Ανατολή περιφρονώντας την ευρωπαϊκή εξάρτηση	"Ο Ρώσος πρόεδρος ανακατευθύνει το φυσικό αέριο προς την ανατολή, ""πικάροντας"" την Ευρώπη που ""δεν μπορεί να τα καταφέρει χωρίς τους πόρους μας""."	                        ΚΟΣΜΟΣ	Βλαντίμιρ Πούτιν	https://www.news247.gr/img/8448/9592889/758000/w660/660/putin.jpg	2022-04-14 16:53	Ο Βλαντίμιρ Πούτιν δήλωσε σήμερα κατά την διάρκεια κυβερνητικής σύσκεψης ότι η Μόσχα θα ανακατευθύνει τους ενεργειακούς της πόρους προς ανατολάς καθώς οι ευρωπαϊκές χώρες προσπαθούν να περιορίσουν την εξάρτηση τους από τις ρωσικές εξαγωγές. «Οι χώρες της Ευρωπαϊκής Ένωσης μιλούν για περικοπές των ενεργειακών τους προμηθειών από την Ρωσία, ανεβάζοντας τις τιμές και αποσταθεροποιώντας την αγορά» δήλωσε ο Πούτιν. «Οι μη φιλικές χώρες παραδέχονται ότι δεν μπορούν να τα καταφέρουν χωρίς τους ενεργειακούς πόρους της Ρωσίας» δήλωσε ο Πούτιν. Ο Ρώσος πρόεδρος δήλωσε επίσης ότι η Ρωσία θα πρέπει να ξεκινήσει την κατασκευή υποδομών για εξαγωγές πετρελαίου και φυσικού αερίου προς ανατολάς, καθώς η χώρα πρέπει να διαφοροποιήσει τον ενεργειακό της εφοδιασμό μακριά από την Ευρώπη. Ο Πούτιν είπε επίσης ότι η Ρωσία πρέπει να αντικαταστήσει τις εισαγωγές τεχνολογικού εξοπλισμού που χρησιμοποιείται για την παραγωγή πετρελαίου και φυσικού αερίου. Ακολουθήστε το News247.gr στο Google News και μάθετε πρώτοι όλες τις ειδήσεις	news247
181	Σουηδία-Φινλανδία ετοιμάζονται για ένταξη στο ΝΑΤΟ, ο Πούτιν νιώθει να απειλείται και απειλεί	Προειδοποιήσεις Κρεμλίνου για μέτρα ασφάλειας και στο βάθος... πυρηνικά αν γίνουν μέλη της Συμμαχίας δύο χώρες που μοιάζουν πιο αποφασισμένες από ποτέ.	                        ΚΟΣΜΟΣ	Ο Βλαντιμίρ Πούτιν παίρνει μέτρα βλέποντας τις Σουηδία-Φινλανδία έτοιμες να γίνουν μέλη της Συμμαχίας	https://www.news247.gr/img/2781/9596366/423000/w660/660/untitled_4.jpg	2022-04-14 16:04	"Ο Βλαντίμιρ Πούτιν θα εξετάσει ένα φάσμα μέτρων για την ενίσχυση της ασφάλειας της Ρωσίας, αν ενταχθεί στο ΝΑΤΟ η Φινλανδία ή η Σουηδία, αφού το υπουργείο Άμυνας του παρουσιάσει τις προτάσεις του για το θέμα, ανακοίνωσε σήμερα το Κρεμλίνο. Μιλώντας στους δημοσιογράφους μέσω τηλεδιάσκεψης, ο εκπρόσωπος του Κρεμλίνου Ντμίτρι Πεσκόφ δήλωσε πως το υπουργείο εξακολουθεί να χρειάζεται χρόνο για να προχωρήσει στις προτάσεις. Ο Πεσκόφ έκανε τα σχόλια αυτά αφού ο Ντμίτρι Μεντβέντεφ, ένας από τους στενότερους συμμάχους του Πούτιν, προειδοποίησε το ΝΑΤΟ ότι η Ρωσία θα πρέπει να ενισχύσει τις άμυνες της στην περιοχή, αν η Φινλανδία και η Σουηδία ενταχθούν στην υπό τις ΗΠΑ στρατιωτική συμμαχία. Ο Μεντβέντεφ επαναφέρει τα πυρηνικά στη ""λίστα"" των απειλών Την ίδια ώρα, ένας από τους στενότερους συμμάχους του Βλαντίμιρ Πούτιν προειδοποίησε το ΝΑΤΟ πως, αν η Σουηδία και η Φινλανδία ενταχθούν στη στρατιωτική Συμμαχία, τότε η Ρωσία θα πρέπει να ενισχύσει τις άμυνές της στην περιοχή, κάτι που περιλαμβάνει την ανάπτυξη πυρηνικών όπλων. Ο Ντμίτρι Μεντβέντεφ, αντιπρόεδρος του Συμβουλίου Ασφαλείας της Ρωσίας, δήλωσε πως, εάν η Σουηδία και η Φινλανδία ενταχθούν στο ΝΑΤΟ, τότε η Ρωσία θα πρέπει να ενισχύσει τις χερσαίες, τις ναυτικές και τις αεροπορικές δυνάμεις της στη θάλασσα της Βαλτικής για να αποκαταστήσει τη στρατιωτική ισορροπία. Ο Μεντβέντεφ έθεσε επίσης ρητά το ζήτημα της πυρηνικής απειλής λέγοντας πως δεν θα μπορεί πλέον να γίνεται λόγος για μια ""αποπυρηνικοποιημένη"" Βαλτική - όπου η Ρωσία διατηρεί το ρωσικό θύλακο του Καλίνινγκραντ ανάμεσα στην Πολωνία και τη Λιθουανία. ""Δεν μπορεί να γίνεται πλέον λόγος για οποιοδήποτε αποπυρηνικοποιημένο καθεστώς για τη Βαλτική - η ισορροπία πρέπει να αποκατασταθεί"", δήλωσε ο Μεντβέντεφ, ο οποίος είχε διατελέσει πρόεδρος της Ρωσίας από το 2008 ως το 2012. ""Μέχρι σήμερα, η Ρωσία δεν έχει λάβει τέτοια μέτρα και δεν επρόκειτο να λάβει"", δήλωσε ο Μεντβέντεφ και πρόσθεσε: ""Αν μας υποχρεώσουν, τότε... σημειώστε πως δεν ήμασταν εμείς που προτείναμε αυτό"". Από την πλευρά του, ο αναπληρωτής υπουργός Εξωτερικών Αλεξάντρ Γκρουτσκό, δήλωσε πως η Ρωσία θα αναγκασθεί να λάβει μέτρα ασφαλείας αν η Σουηδία και η Φιλανδία ενταχθούν στο ΝΑΤΟ. Η συμμετοχή στη στρατιωτική συμμαχία θα οδηγήσει «στις πιο ανεπιθύμητες συνέπειες» δήλωσε ο Γκρουτσκό, σύμφωνα με το ρωσικό ειδησεογραφικό πρακτορείο. Αυτές βέβαια δεν ήταν οι πρώτες προειδοποιήσεις προς τη Συμμαχία και τις δύο χώρες από πλευράς Κρεμλίνου. Ο Ντμίτρι Πεσκόφ είχε δηλώσει την περασμένη εβδομάδα ότι ""η συμμαχία παραμένει ένα εργαλείο προσανατολισμένο προς την αντιπαράθεση"", καλώντας ουσιαστικά τις δύο χώρες να το ξανασκεφτούν. Πιο κοντά από ποτέ η ένταξη Φινλανδίας - Σουηδίας στο ΝΑΤΟ Η Φινλανδία, η οποία έχει σύνορα με τη Ρωσία μήκους 1.300 χιλιομέτρων, και η Σουηδία εξετάζουν αν θα ενταχθούν ή όχι στη συμμαχία του ΝΑΤΟ. Η Φινλανδία θα λάβει απόφαση μέσα στις λίγες επόμενες εβδομάδες, δήλωσε χθες, Τετάρτη, η πρωθυπουργός Σάνα Μαρίν, ενώ η πρωθυπουργός και ηγέτιδα των Σοσιαλδημοκρατών στη Σουηδία, Μαγκνταλένα Άντερσον φαίνεται πως έχει πάρει την απόφασή της κι αυτή είναι η άμεση ένταξη της χώρας της στη Συμμαχία. Όπως ανέφερε χθες, Τετάρτη η καθημερινή εφημερίδα της Στοκχόλμης ""Svenska Dagbladet,"" στόχος της Σουηδίας είναι να έχει ολοκληρώσει την ένταξή της μέχρι τον Ιούνιο. Οι πληροφορίες ήρθαν την ίδια μέρα που η Φινλανδία ξεκίνησε δημόσιο διάλογο για την πιθανή υποψηφιότητα της χώρας να ενταχθεί στο NATO, επίσης το καλοκαίρι. Στο φινλανδικό κοινοβούλιο επιδόθηκε χθες η «λευκή βίβλος» για τη στρατηγική κατάσταση, που καταρτιζόταν από τις αρχές Μαρτίου. Η πρωθυπουργός της χώρας, Σάνα Μαρίν, το σοσιαλδημοκρατικό κόμμα της οποίας ιστορικά αντιτασσόταν στην ένταξη στο NATO, εκτίμησε την περασμένη εβδομάδα ότι ο διάλογος θα έχει αποπερατωθεί μέσα στο καλοκαίρι. Με άλλα λόγια, ίσως έχει τελειώσει πριν από τη σύνοδο του NATO την 29η και 30η Ιουνίου στη Μαδρίτη. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
182	Πούτιν, Ελλάδα και Άγιο Πνεύμα	Το βίντεο του 24MEDIA LAB εξηγεί την ταύτιση του Πατριάρχη Μόσχας Κύριλλου με τον Πούτιν και το πώς αυτό επηρεάζει τον πόλεμο στην Ουκρανία.	                        SUNDAY EDITION	Πούτιν, Ελλάδα και Άγιο Πνεύμα	https://www.news247.gr/img/2738/9595275/597000/we990/990/ekklisia_site_thumbnail.png	2022-04-14 08:52	Οι Έλληνες εμφανίζουν τη μεγαλύτερη δυσκολία, μεταξύ των υπόλοιπων Ευρωπαίων πολιτών, στο να καταδικάσουν τη ρωσική εισβολή στην Ουκρανία. Τα φιλο-ρωσικά αισθήματα στη χώρα μας παραμένουν ισχυρά. Μία εξήγηση για αυτό είναι η επιρροή της Εκκλησίας σε Αθήνα και Μόσχα. Το πρόβλημα θα ήταν μόνο θρησκευτικό, αν δεν αποτελούσε στοιχείο του σημερινού Ψυχρού Πολέμου στην Ουκρανία και τις οθόνες μας. Τι ήταν ο «πόλεμος του θρόνου» κατά την επίσκεψη Πούτιν στο Άγιο Όρος; Γιατί το Βατοπέδι θεωρείται περισσότερο προνομιούχο από το «ρωσικό» μοναστήρι στον Άθω; Πώς φτάνει στην Ελλάδα η διαμάχη της Ρωσίας με τη Δύση; Μπορεί η ταύτιση του Πατριάρχη Μόσχας Κύριλλου με τον Πούτιν να επηρεάσει την εξέλιξη του πολέμου στην Ουκρανια - για τον οποίο, κατά τη ρωσική εκδοχή, ευθύνονται «ναρκομανείς και ομοφυλόφιλοι»; ΔΕΙΤΕ ΤΟ VIDEO ΤΟΥ 24MEDIA LAB	                        Κώστας Κουκουμάκας
183	"Ζελένσκι: ""Η άρνηση του Μακρόν να καταγγείλει μια γενοκτονία μας πληγώνει"""	"Ο Εμμανουέλ Μακρόν επέλεξε να μην επαναλάβει τον όρο ""γενοκτονία"" που χρησιμοποίησε ο Αμερικανός ομόλογός του και ο Βολοντίμιρ Ζελένσκι εξέφρασε τη δυσαρέσκειά του."	                        ΚΟΣΜΟΣ	Βολοντίμιρ Ζελένσκι	https://www.news247.gr/img/1418/9595604/778000/w660/660/zelenskyy.jpg	2022-04-13 23:15	"Η άρνηση σήμερα του Γάλλου προέδρου Εμανουέλ Μακρόν να καταγγείλει μια ""γενοκτονία"" στην Ουκρανία από τον ρωσικό στρατό ""μας πληγώνει πολύ"", δήλωσε ο Ουκρανός ομόλογός του Βολοντίμιρ Ζελένσκι. ""Αν αληθεύουν, τέτοιες δηλώσεις μας πληγώνουν πολύ"", δήλωσε ο Ζελένσκι κατά τη διάρκεια κοινής συνέντευξης Τύπου που παραχώρησε με τους αρχηγούς των κρατών της Πολωνίας, της Λιθουανίας, της Εσθονίας και της Λετονίας που πραγματοποιούν επίσκεψη στο Κίεβο. ""Θα κάνω ό,τι μπορώ για να συζητήσω αυτό το θέμα με τον Εμανουέλ Μακρόν σήμερα. Αν αυτό δεν γίνει σήμερα, τότε αύριο που θα βρει τον χρόνο"", πρόσθεσε ο Ζελένσκι. Νωρίτερα σήμερα, ο Εμανουέλ Μακρόν επέλεξε να μην επαναλάβει τον όρο ""γενοκτονία"" που χρησιμοποίησε ο Αμερικανός ομόλογός του Τζο Μπάιντεν για να κατηγορήσει τον Ρώσο πρόεδρο Βλαντίμιρ Πούτιν στην Ουκρανία. ""Θα έλεγα ότι η Ρωσία ξεκίνησε μονομερώς έναν άγριο πόλεμο, ότι έχει πλέον διαπιστωθεί πως εγκλήματα πολέμου έγιναν από τον ρωσικό στρατό και ότι πρέπει τώρα να βρεθούν οι υπεύθυνοι γι΄ αυτά"", δήλωσε ο Μακρόν αρχικά. ""Είναι τρέλα αυτό που συμβαίνει, είναι μια ασύλληπτη βιαιότητα (...) αλλά ταυτόχρονα κοιτάζω τα γεγονότα και θέλω να προσπαθήσω όσο το δυνατόν περισσότερο για να μπορέσω να σταματήσω αυτόν τον πόλεμο και να ξαναχτίσω την ειρήνη, συνεπώς δεν είμαι σίγουρος ότι η λεκτική κλιμάκωση εξυπηρετεί τον σκοπό"", συνέχισε. Σύμφωνα με το ΑΠΕ-ΜΠΕ, ο εκπρόσωπος της ουκρανικής διπλωματίας, ο Όλεγκ Νικολένκο, αντέδρασε γρήγορα δηλώνοντας στο ουκρανικό πρακτορείο ειδήσεων Interfax, ότι θεωρεί τη θέση του Μακρόν ""απογοητευτική"". Ακολουθήστε το News247.gr στο Google News και μάθετε πρώτοι όλες τις ειδήσεις"	news247
184	"Ρωσία: ""Καθαρίστε τη Μαριούπολη από τα πτώματα για την παρέλαση της 9ης Μαΐου"""	Αποτρόπαιες δηλώσεις των Ρώσων που ζητούν από το δήμαρχο της Μαριούπολης να καθαρίσει την περιοχή από τα πτώματα... για να κάνουν παρέλαση στις 9 Μαΐου.	                        ΚΟΣΜΟΣ	Στρατιώτης των ρωσικών δυνάμεων βιντεοσκοπεί το χάος στη Μαριούπολη	https://www.news247.gr/img/4081/9595198/587000/w660/660/rosoi-stratiotes.jpg	2022-04-13 15:50	"Αποδεδειγμένα πλέον, δεν έχουν τέλος οι φρικαλεότητες των Ρώσων, που συνεχίζουν το σφυροκόπημα στην Ουκρανία για 49η ημέρα. Η τελευταία ωστόσο, ξεπερνά κάθε όριο ήθους. Νωρίτερα έγινε γνωστό ότι στη Μαριούπολη διορίστηκε από τη Ρωσία σκιώδης ηγέτης, για να διευθύνει τα υπό ρωσικής κατοχής μέρη της πόλης. Την πιο εξωφρενική πληροφορία, ωστόσο, έκανε γνωστή ανταποκριτής του BBC, μέσω ανάρτησης στο Twitter, στην οποία δημοσιεύει τις απαράδεκτες απαιτήσεις των Ρώσων, που ζήτησαν από το δημαρχείο της Μαριούπολης να καθαρίσει την πόλη από τα πτώματα των αμάχων, για να κάνουν παρέλαση στις 9 Μαΐου! Από την πλευρά της η Ουκρανία αντιστέκεται σθεναρά στα χτυπήματα των ρωσικών δυνάμεων και ιδιαίτερα στη Μαριούπολη, που βρίσκεται στο στόχαστρο από τις πρώτες ημέρες της εισβολής. Ο Ουκρανός υπουργός Εσωτερικών ξεκαθάρισε ότι δεν θα παραδοθούν στους Ρώσους, λέγοντας: ""Δεν θα εγκαταλείψουμε την πόλη. Φτιάχνουμε ανθρωπιστικούς διαδρόμους για την εκκένωση των αμάχων"". Μια επιπλέον καταγγελία έρχεται στο φως δια στόματος του υπουργού Εσωτερικών της Ουκρανίας. Μιλώντας στο στο Republic Media Network, ο Denys Monastyrskyi αποκάλυψε για τις ρωσικές δυνάμεις πως, το διάστημα που ο πυρηνικός σταθμός του Τσερνόμπιλ βρισκόταν υπό την κατοχή τους, έκλεψαν από αυτόν, χωρίς να διευκρινίζει ακριβώς τι. Ζελένσκι: ""Η Μόσχα χρησιμοποιεί βόμβες φωσφόρου στην Ουκρανία"" Η Ρωσία χρησιμοποιεί βόμβες φωσφόρου στην Ουκρανία και τρομοκρατικές τακτικές κατά των πολιτών, κατήγγειλε ο ουκρανός πρόεδρος Βολοντίμιρ Ζελένσκι απευθυνόμενος στο κοινοβούλιο της Εσθονίας. Ο Ζελένσκι πρόσθεσε ότι πρέπει να βρεθούν τρόποι για να πιεσθεί η Ρωσία να σταματήσει να προχωρεί σε αναγκαστικούς εκτοπισμούς Ουκρανών και ζήτησε την συνέχιση των κυρώσεων, ως μόνου τρόπου για να αναγκασθεί η Μόσχα να συμφωνήσει σε ειρήνευση. Το πρακτορείο Reuters αναφέρει ότι ο πρόεδρος της Ουκρανίας δεν παρέσχε αποδεικτικά στοιχεία για τις καταγγελίες του και το πρακτορείο ειδήσεων δεν είναι σε θέση να τις επιβεβαιώσει με ανεξάρτητο τρόπο. ""Πόσους θανάτους Ρώσων θεωρεί αποδεκτές απώλειες;"" Ο ουκρανός πρόεδρος Βολοντίμιρ Ζελένσκι χλεύασε σήμερα τη δήλωση του ρώσου ομολόγου του Βλαντίμιρ Πούτιν πως ο πόλεμος που εξαπέλυσε πάει όπως προέβλεπε το «σχέδιο» των επιτελών του, διερωτώμενος για ποιο σχέδιο μιλάει όταν η Ρωσία υφίσταται τόσο βαριές απώλειες στην Ουκρανία. Σύμφωνα με το Αθηναϊκό και Μακεδονικό Πρακτορείο Ειδήσεων, ο κ. Πούτιν διαβεβαίωσε χθες Τρίτη ότι η Μόσχα θα επιτύχει όλους τους «ευγενείς» σκοπούς της καθώς συνεχίζει «ρυθμικά και ήρεμα» αυτήν που το Κρεμλίνο αποκαλεί «ειδική στρατιωτική επιχείρηση» στην επικράτεια της Ουκρανίας. «Στη Ρωσία ειπώθηκε ξανά ότι αυτή που αποκαλείται ‘ειδική επιχείρηση’ πάει, υποτίθεται, όπως προέβλεπε το σχέδιο. Αλλά για να είμαστε ειλικρινείς, κανένας στον κόσμο όλο δεν καταλαβαίνει πώς τους κατέβηκε αυτό το σχέδιο», είπε ο κ. Ζελένσκι κατά τη διάρκεια βραδινού διαγγέλματός του που μεταφορτώθηκε σήμερα στην πλατφόρμα Telegram. «Πώς ακριβώς συνελήφθη σχέδιο που προβλέπει τον θάνατο δεκάδων χιλιάδων στρατιωτών τους μέσα σε κάτι περισσότερο από έναν μήνα; Ποιος ακριβώς το ενέκρινε;» συνέχισε ειρωνικά ο ουκρανός πρόεδρος. Διερωτήθηκε πόσους θανάτους ρώσων στρατιωτικών θα θεωρούσε αποδεκτές απώλειες ο κ. Πούτιν, περιγράφοντας ένα φάσμα από δεκάδες ως εκατοντάδες χιλιάδες. Η Μόσχα, είπε, έχασε σε 48 ημέρες πάνω από όσους άνδρες θρήνησε κατά τη διάρκεια του δεκαετούς πολέμου στο Αφγανιστάν (1979-1989). Η κυβέρνηση του κ. Ζελένσκι διατείνεται ότι η Ρωσία έχει υποστεί κάπου 20.000 απώλειες στον πόλεμο. Η πιο πρόσφατη επίσημη ανακοίνωση από τη Μόσχα έγινε την 25η Μαρτίου. Έκανε λόγο για 1.351 νεκρούς από την 24η Φεβρουαρίου. Ο κ. Ζελένσκι αναγνώρισε πως παρότι ειρωνεύτηκε τον ρώσο πρόεδρο και τους στρατηγούς του, τις αποτυχίες του ρωσικού στρατού και την υποδεέστερη τεχνολογία του, ο αντίπαλος της χώρας του δεν είναι ευκαταφρόνητος. «Πρέπει να καταλάβουμε πως δεν έχουν κολλήσει όλα τα ρωσικά άρματα μάχης στα χωράφια, δεν το σκάνε όλοι οι στρατιώτες από τα μέτωπα, δεν είναι όλοι οι στρατιώτες κληρωτοί που δεν ξέρουν ούτε πώς να κρατήσουν το όπλο τους», είπε. «Αυτό δεν σημαίνει πως πρέπει να τους φοβόμαστε, σημαίνει πως δεν πρέπει να υποβαθμίζουμε τα κατορθώματα των μαχητών μας, του στρατού μας», έσπευσε να συμπληρώσει. Τι δήλωσε για τα χημικά στη Μαριούπολη Παράλληλα, ο κ. Ζελένσκι παραδέχθηκε ότι δεν μπορεί να πει με 100% βεβαιότητα ότι η Ρωσία έκανε χρήση χημικών όπλων στη Μαριούπολη, διότι δεν μπορεί να διενεργηθεί έρευνα στο στρατηγικής σημασίας λιμάνι της νότιας Ουκρανίας καθώς μαίνονται εχθροπραξίες. Μολαταύτα, υποστήριξε πως οι επανειλημμένες απειλές από κάποιους στη Ρωσία ότι θα χρησιμοποιηθούν τέτοια όπλα σημαίνει ότι η Δύση πρέπει να αναλάβει δράση τώρα για να αποτρέψει το ενδεχόμενο. Δεν έγινε πιο συγκεκριμένος. Στη Μαριούπολη, υποστήριξε χθες ο περιφερειάρχης του Ντανιέτσκ Πάβλο Κιριλένκο μιλώντας στο αμερικανικό τηλεοπτικό δίκτυο CNN, «μπορούμε να πούμε πως σκοτώθηκαν από 20 ως 22.000 άνθρωποι». Νωρίτερα, είχε κάνει λόγο για 10.000 νεκρούς στην πόλη, που είναι αποκομμένη από την υπόλοιπη χώρα και βομβαρδίζεται επί 40 και πλέον ημέρες. Παραδέχθηκε πως είναι «δύσκολο να εκτιμήσουμε τον ακριβή αριθμό των θυμάτων» στην πολιορκούμενη πόλη. Μέσω Telegram, ο περιφερειάρχης Κιριλένκο ανέφερε ότι στη Μαριούπολη μαίνονται «μέρα και νύχτα» πλέον «οδομαχίες» και ότι δεν έχει πλέον παρά «ελάχιστες» επαφές στην πόλη. Ο σύμβουλος της ουκρανικής προεδρίας Μιχάιλο Ποντόλιακ υπογράμμισε μέσω Twitter ότι «οι ουκρανοί στρατιώτες είναι περικυκλωμένοι και αποκλεισμένοι» στη πόλη, όπου «το 90% των σπιτιών» έχει καταστραφεί. Η κατάληψη της Μαριούπολης θα επέτρεπε στον ρωσικό στρατό να εδραιώσει τα εδαφικά κέρδη του στην παράλια ζώνη της Αζοφικής Θάλασσας και να συνδέσει το Ντονμπάς με τη χερσόνησο της Κριμαίας, την οποία προσάρτησε η Μόσχα το 2014. Ο ρωσικός στρατός ανέφερε εξάλλου ότι απέτρεψε προχθές Δευτέρα προσπάθεια περίπου εκατό ουκρανών στρατιωτικών με τεθωρακισμένα να σπάσουν τον κλοιό σε εργοστάσιο στο βόρειο τμήμα της πόλης. Στην ανατολική Ουκρανία, η πλήρης κατάκτηση της οποίας είναι πλέον στόχος προτεραιότητας για τη Μόσχα, το Κίεβο ανακοίνωσε πως αναμένει πλέον άμεσα έφοδο ευρείας κλίμακας. «Κατά τις πληροφορίες μας, ο εχθρός έχει σχεδόν ολοκληρώσει την προετοιμασία του για την επίθεση» στο Ντονμπάς κι αυτή αναμένεται να αρχίσει «πολύ σύντομα», ανέφερε ο εκπρόσωπος του ουκρανικού υπουργείου Άμυνας Ολεξάντρ Μοτούζιανικ. Οι άμαχοι συνεχίζουν την έξοδο από το Λουγκάνσκ και το Ντανιέτσκ, ιδίως με έξι τρένα που επρόκειτο να αναχωρήσουν χθες. Αναλυτές εκτιμούν ότι ο Βλαντίμιρ Πούτιν θέλει να έχει επιτευχθεί οπωσδήποτε νίκη στο Ντονμπάς ως την 9η Μαΐου, την ημέρα της στρατιωτικής παρέλασης στην Κόκκινη Πλατεία για την επέτειο της νίκης των σοβιετικών επί της ναζιστικής Γερμανίας το 1945. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
185	"Ζελένσκι: ""Η Μόσχα χρησιμοποιεί βόμβες φωσφόρου στην Ουκρανία"""	Για χρήση βομβών φωσφόρου κατηγορεί την Ρωσία ο Βολοντίμιρ Ζελένσκι. Ζήτησε την συνέχιση των κυρώσεων, ώστε να πεισθεί η Μόσχα να σταματήσει τον πόλεμο στην Ουκρανία.	                        ΚΟΣΜΟΣ	Βολοντίμιρ Ζελένσκι	https://www.news247.gr/img/1212/9595032/184000/w660/660/zelenskyy.jpg	2022-04-13 13:53	"Η Ρωσία χρησιμοποιεί βόμβες φωσφόρου στην Ουκρανία και τρομοκρατικές τακτικές κατά των πολιτών, κατήγγειλε ο ουκρανός πρόεδρος Βολοντίμιρ Ζελένσκι απευθυνόμενος στο κοινοβούλιο της Εσθονίας. Ο Ζελένσκι πρόσθεσε ότι πρέπει να βρεθούν τρόποι για να πιεσθεί η Ρωσία να σταματήσει να προχωρεί σε αναγκαστικούς εκτοπισμούς Ουκρανών και ζήτησε την συνέχιση των κυρώσεων, ως μόνου τρόπου για να αναγκασθεί η Μόσχα να συμφωνήσει σε ειρήνευση. Το πρακτορείο Reuters αναφέρει ότι ο πρόεδρος της Ουκρανίας δεν παρέσχε αποδεικτικά στοιχεία για τις καταγγελίες του και το πρακτορείο ειδήσεων δεν είναι σε θέση να τις επιβεβαιώσει με ανεξάρτητο τρόπο. Χάρκοβο: Τουλάχιστον 7 νεκροί σε ένα 24ωρο Επτά άνθρωποι έχασαν τη ζωή τους το 24ωρο που πέρασε από ρωσικά πλήγματα στην περιφέρεια του Χαρκόβου, στην βορειοανατολική Ουκρανία, δήλωσε σήμερα ο περιφερειάρχης του. «Επτά άνθρωποι σκοτώθηκαν» και 22 τραυματίστηκαν, αναφέρει σε μήνυμά του στην εφαρμογή Telegram ο Όλεγκ Σινεγκούμποφ, διευκρινίζοντας ότι ένα αγόρι δύο ετών που είχε τραυματιστεί πριν από δύο ημέρες από βομβαρδισμό των ρωσικών δυνάμεων υπέκυψε χθες Τρίτη (12/04) στα τραύματά του στο νοσοκομείο. Το αγόρι βρίσκεται μεταξύ αυτών που σκοτώθηκαν από τα 53 πλήγματα με πυρά πυροβολικού ή με πυραύλους που είχαν εξαπολύσει οι ρωσικές δυνάμεις την προηγούμενη ημέρα στην περιοχή, υπογράμμισε ο ίδιος. Το Reuters δεν ήταν σε θέση να επαληθεύσει από ανεξάρτητη πηγή την πληροφορία αυτή. Η Ρωσία αρνείται ότι στοχοθετεί αμάχους. Ζελένσκι σε Πούτιν: ""Πόσους θανάτους Ρώσων θεωρείς αποδεκτές απώλειες;"" Νωρίτερα σήμερα, ο ουκρανός πρόεδρος Βολοντίμιρ Ζελένσκι χλεύασε τη δήλωση του ρώσου ομολόγου του Βλαντίμιρ Πούτιν πως ο πόλεμος που εξαπέλυσε πάει όπως προέβλεπε το «σχέδιο» των επιτελών του, διερωτώμενος για ποιο σχέδιο μιλάει όταν η Ρωσία υφίσταται τόσο βαριές απώλειες στην Ουκρανία. Σύμφωνα με το Αθηναϊκό και Μακεδονικό Πρακτορείο Ειδήσεων, ο κ. Πούτιν διαβεβαίωσε χθες Τρίτη ότι η Μόσχα θα επιτύχει όλους τους «ευγενείς» σκοπούς της καθώς συνεχίζει «ρυθμικά και ήρεμα» αυτήν που το Κρεμλίνο αποκαλεί «ειδική στρατιωτική επιχείρηση» στην επικράτεια της Ουκρανίας. «Στη Ρωσία ειπώθηκε ξανά ότι αυτή που αποκαλείται ‘ειδική επιχείρηση’ πάει, υποτίθεται, όπως προέβλεπε το σχέδιο. Αλλά για να είμαστε ειλικρινείς, κανένας στον κόσμο όλο δεν καταλαβαίνει πώς τους κατέβηκε αυτό το σχέδιο», είπε ο κ. Ζελένσκι κατά τη διάρκεια βραδινού διαγγέλματός του που μεταφορτώθηκε σήμερα στην πλατφόρμα Telegram. «Πώς ακριβώς συνελήφθη σχέδιο που προβλέπει τον θάνατο δεκάδων χιλιάδων στρατιωτών τους μέσα σε κάτι περισσότερο από έναν μήνα; Ποιος ακριβώς το ενέκρινε;» συνέχισε ειρωνικά ο ουκρανός πρόεδρος. Διερωτήθηκε πόσους θανάτους ρώσων στρατιωτικών θα θεωρούσε αποδεκτές απώλειες ο κ. Πούτιν, περιγράφοντας ένα φάσμα από δεκάδες ως εκατοντάδες χιλιάδες. Η Μόσχα, είπε, έχασε σε 48 ημέρες πάνω από όσους άνδρες θρήνησε κατά τη διάρκεια του δεκαετούς πολέμου στο Αφγανιστάν (1979-1989). Η κυβέρνηση του κ. Ζελένσκι διατείνεται ότι η Ρωσία έχει υποστεί κάπου 20.000 απώλειες στον πόλεμο. Η πιο πρόσφατη επίσημη ανακοίνωση από τη Μόσχα έγινε την 25η Μαρτίου. Έκανε λόγο για 1.351 νεκρούς από την 24η Φεβρουαρίου. Ο κ. Ζελένσκι αναγνώρισε πως παρότι ειρωνεύτηκε τον ρώσο πρόεδρο και τους στρατηγούς του, τις αποτυχίες του ρωσικού στρατού και την υποδεέστερη τεχνολογία του, ο αντίπαλος της χώρας του δεν είναι ευκαταφρόνητος. «Πρέπει να καταλάβουμε πως δεν έχουν κολλήσει όλα τα ρωσικά άρματα μάχης στα χωράφια, δεν το σκάνε όλοι οι στρατιώτες από τα μέτωπα, δεν είναι όλοι οι στρατιώτες κληρωτοί που δεν ξέρουν ούτε πώς να κρατήσουν το όπλο τους», είπε. «Αυτό δεν σημαίνει πως πρέπει να τους φοβόμαστε, σημαίνει πως δεν πρέπει να υποβαθμίζουμε τα κατορθώματα των μαχητών μας, του στρατού μας», έσπευσε να συμπληρώσει. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
186	"Ο Ζελένσκι χλευάζει τον Πούτιν: ""Πόσους θανάτους Ρώσων θεωρεί αποδεκτές απώλειες;"""	"Ειρωνική απάντηση του Ζελένσκι στη δήλωση του Πούτιν πως ""ο πόλεμος πάει όπως προέβλεπε το σχέδιο"". Εξαίρει τον Μπάιντεν γιατί μίλησε για ""γενοκτονία"" και προτείνει ανταλλαγή του Βίκτορ Μεντβεντσούκ, ο οποίος συνελήφθη από τις ουκρανικές μυστιές υπηρεσίες."	                        ΚΟΣΜΟΣ	Ο Ουκρανός πρόεδρος Βολοντίμιρ Ζελένσκι	https://www.news247.gr/img/4367/9594488/155000/w660/660/zelensky.jpg	2022-04-13 07:37	"Ο ουκρανός πρόεδρος Βολοντίμιρ Ζελένσκι χλεύασε σήμερα τη δήλωση του ρώσου ομολόγου του Βλαντίμιρ Πούτιν πως ο πόλεμος που εξαπέλυσε πάει όπως προέβλεπε το «σχέδιο» των επιτελών του, διερωτώμενος για ποιο σχέδιο μιλάει όταν η Ρωσία υφίσταται τόσο βαριές απώλειες στην Ουκρανία. Σύμφωνα με το Αθηναϊκό και Μακεδονικό Πρακτορείο Ειδήσεων, ο κ. Πούτιν διαβεβαίωσε χθες Τρίτη ότι η Μόσχα θα επιτύχει όλους τους «ευγενείς» σκοπούς της καθώς συνεχίζει «ρυθμικά και ήρεμα» αυτήν που το Κρεμλίνο αποκαλεί «ειδική στρατιωτική επιχείρηση» στην επικράτεια της Ουκρανίας. «Στη Ρωσία ειπώθηκε ξανά ότι αυτή που αποκαλείται ‘ειδική επιχείρηση’ πάει, υποτίθεται, όπως προέβλεπε το σχέδιο. Αλλά για να είμαστε ειλικρινείς, κανένας στον κόσμο όλο δεν καταλαβαίνει πώς τους κατέβηκε αυτό το σχέδιο», είπε ο κ. Ζελένσκι κατά τη διάρκεια βραδινού διαγγέλματός του που μεταφορτώθηκε σήμερα στην πλατφόρμα Telegram. «Πώς ακριβώς συνελήφθη σχέδιο που προβλέπει τον θάνατο δεκάδων χιλιάδων στρατιωτών τους μέσα σε κάτι περισσότερο από έναν μήνα; Ποιος ακριβώς το ενέκρινε;» συνέχισε ειρωνικά ο ουκρανός πρόεδρος. Διερωτήθηκε πόσους θανάτους ρώσων στρατιωτικών θα θεωρούσε αποδεκτές απώλειες ο κ. Πούτιν, περιγράφοντας ένα φάσμα από δεκάδες ως εκατοντάδες χιλιάδες. Η Μόσχα, είπε, έχασε σε 48 ημέρες πάνω από όσους άνδρες θρήνησε κατά τη διάρκεια του δεκαετούς πολέμου στο Αφγανιστάν (1979-1989). Η κυβέρνηση του κ. Ζελένσκι διατείνεται ότι η Ρωσία έχει υποστεί κάπου 20.000 απώλειες στον πόλεμο. Η πιο πρόσφατη επίσημη ανακοίνωση από τη Μόσχα έγινε την 25η Μαρτίου. Έκανε λόγο για 1.351 νεκρούς από την 24η Φεβρουαρίου. Ο κ. Ζελένσκι αναγνώρισε πως παρότι ειρωνεύτηκε τον ρώσο πρόεδρο και τους στρατηγούς του, τις αποτυχίες του ρωσικού στρατού και την υποδεέστερη τεχνολογία του, ο αντίπαλος της χώρας του δεν είναι ευκαταφρόνητος. «Πρέπει να καταλάβουμε πως δεν έχουν κολλήσει όλα τα ρωσικά άρματα μάχης στα χωράφια, δεν το σκάνε όλοι οι στρατιώτες από τα μέτωπα, δεν είναι όλοι οι στρατιώτες κληρωτοί που δεν ξέρουν ούτε πώς να κρατήσουν το όπλο τους», είπε. «Αυτό δεν σημαίνει πως πρέπει να τους φοβόμαστε, σημαίνει πως δεν πρέπει να υποβαθμίζουμε τα κατορθώματα των μαχητών μας, του στρατού μας», έσπευσε να συμπληρώσει. Τι δήλωσε για τα χημικά στη Μαριούπολη Παράλληλα, ο κ. Ζελένσκι παραδέχθηκε ότι δεν μπορεί να πει με 100% βεβαιότητα ότι η Ρωσία έκανε χρήση χημικών όπλων στη Μαριούπολη, διότι δεν μπορεί να διενεργηθεί έρευνα στο στρατηγικής σημασίας λιμάνι της νότιας Ουκρανίας καθώς μαίνονται εχθροπραξίες. Μολαταύτα, υποστήριξε πως οι επανειλημμένες απειλές από κάποιους στη Ρωσία ότι θα χρησιμοποιηθούν τέτοια όπλα σημαίνει ότι η Δύση πρέπει να αναλάβει δράση τώρα για να αποτρέψει το ενδεχόμενο. Δεν έγινε πιο συγκεκριμένος. Στη Μαριούπολη, υποστήριξε χθες ο περιφερειάρχης του Ντανιέτσκ Πάβλο Κιριλένκο μιλώντας στο αμερικανικό τηλεοπτικό δίκτυο CNN, «μπορούμε να πούμε πως σκοτώθηκαν από 20 ως 22.000 άνθρωποι». Νωρίτερα, είχε κάνει λόγο για 10.000 νεκρούς στην πόλη, που είναι αποκομμένη από την υπόλοιπη χώρα και βομβαρδίζεται επί 40 και πλέον ημέρες. Παραδέχθηκε πως είναι «δύσκολο να εκτιμήσουμε τον ακριβή αριθμό των θυμάτων» στην πολιορκούμενη πόλη. Μέσω Telegram, ο περιφερειάρχης Κιριλένκο ανέφερε ότι στη Μαριούπολη μαίνονται «μέρα και νύχτα» πλέον «οδομαχίες» και ότι δεν έχει πλέον παρά «ελάχιστες» επαφές στην πόλη. Ο σύμβουλος της ουκρανικής προεδρίας Μιχάιλο Ποντόλιακ υπογράμμισε μέσω Twitter ότι «οι ουκρανοί στρατιώτες είναι περικυκλωμένοι και αποκλεισμένοι» στη πόλη, όπου «το 90% των σπιτιών» έχει καταστραφεί. Η κατάληψη της Μαριούπολης θα επέτρεπε στον ρωσικό στρατό να εδραιώσει τα εδαφικά κέρδη του στην παράλια ζώνη της Αζοφικής Θάλασσας και να συνδέσει το Ντονμπάς με τη χερσόνησο της Κριμαίας, την οποία προσάρτησε η Μόσχα το 2014. Ο ρωσικός στρατός ανέφερε εξάλλου ότι απέτρεψε προχθές Δευτέρα προσπάθεια περίπου εκατό ουκρανών στρατιωτικών με τεθωρακισμένα να σπάσουν τον κλοιό σε εργοστάσιο στο βόρειο τμήμα της πόλης. Στην ανατολική Ουκρανία, η πλήρης κατάκτηση της οποίας είναι πλέον στόχος προτεραιότητας για τη Μόσχα, το Κίεβο ανακοίνωσε πως αναμένει πλέον άμεσα έφοδο ευρείας κλίμακας. «Κατά τις πληροφορίες μας, ο εχθρός έχει σχεδόν ολοκληρώσει την προετοιμασία του για την επίθεση» στο Ντονμπάς κι αυτή αναμένεται να αρχίσει «πολύ σύντομα», ανέφερε ο εκπρόσωπος του ουκρανικού υπουργείου Άμυνας Ολεξάντρ Μοτούζιανικ. Οι άμαχοι συνεχίζουν την έξοδο από το Λουγκάνσκ και το Ντανιέτσκ, ιδίως με έξι τρένα που επρόκειτο να αναχωρήσουν χθες. Αναλυτές εκτιμούν ότι ο Βλαντίμιρ Πούτιν θέλει να έχει επιτευχθεί οπωσδήποτε νίκη στο Ντονμπάς ως την 9η Μαΐου, την ημέρα της στρατιωτικής παρέλασης στην Κόκκινη Πλατεία για την επέτειο της νίκης των σοβιετικών επί της ναζιστικής Γερμανίας το 1945. Ζελένσκι για Μπάιντεν: ""Αλήθειες από έναν αληθινό ηγέτη"" Ο πρόεδρος της Ουκρανίας Βολοντίμιρ Ζελένσκι εξήρε σήμερα μέσω Twitter τον Τζο Μπάιντεν διότι κατηγόρησε για «γενοκτονία» τον ρωσικό στρατό, που προχώρησε σε εισβολή στη χώρα του την 24η Φεβρουαρίου. «Αλήθειες από έναν αληθινό ηγέτη», ανέφερε ο κ. Ζελένσκι. «Το να λες τα πράγματα με τ’ όνομά τους είναι απαραίτητο για να αντισταθείς στο κακό», πρόσθεσε. Ο αμερικανός πρόεδρος Τζο Μπάιντεν επιβεβαίωσε χθες Τρίτη ότι πλέον κατηγορεί τον ρώσο ομόλογό του Βλαντίμιρ Πούτιν πως διαπράττει «γενοκτονία»: «Ναι, μίλησα για γενοκτονία, διότι γίνεται ολοένα πιο σαφές ότι ο (ρώσος πρόεδρος Βλαντίμιρ) Πούτιν προσπαθεί να διαγράψει την ιδέα πως μπορείς να είσαι Ουκρανός και οι αποδείξεις συσσωρεύονται», είπε ο Δημοκρατικός προτού επιβιβαστεί στο προεδρικό αεροσκάφος για να επιστρέψει στην Ουάσινγκτον μετά την ομιλία του για τον πληθωρισμό στο Ντε Μόιν, στην Αϊόβα. Χρησιμοποίησε για πρώτη φορά αυτόν τον όρο για να περιγράψει την κατάσταση στη χώρα όπου εισέβαλε ο ρωσικός στρατός την 24η Φεβρουαρίου. «Θα το αφήσουμε στους νομικούς να το αποφασίσουν αν (οι ενέργειες του ρωσικού στην Ουκρανία) μπορούν να χαρακτηριστούν έτσι, αλλά σίγουρα εμένα μου φαίνεται πως ισχύει» ότι διαπράττεται «γενοκτονία», επέμεινε ο κ. Μπάιντεν. Ο Ζελένσκι προτείνει ανταλλαγή του συλληφθέντα φιλορώσου πολιτικού Ο ουκρανός πρόεδρος Βολοντίμιρ Ζελένσκι πρότεινε την «ανταλλαγή» του 67χρονου επιχειρηματία και εξέχοντος φιλορώσου πολιτικού Βίκτορ Μεντβεντσούκ, ο οποίος συνελήφθη χθες σε επιχείρηση των ουκρανικών μυστικών υπηρεσιών, με αιχμαλώτους πολέμου των ρωσικών ενόπλων δυνάμεων. «Προτείνω στη Ρωσική Ομοσπονδία να ανταλλάξουμε αυτόν τον άνδρα με τα αγόρια μας και τα κορίτσια μας που βρίσκονται αυτή τη στιγμή σε αιχμαλωσία στη Ρωσία. (...) Είναι σημαντικό οι δυνάμεις ασφαλείας μας και οι ένοπλες δυνάμεις μας να εξετάσουν επίσης αυτή την πιθανότητα», είπε ο κ. Ζελένσκι στο μαγνητοσκοπημένο διάγγελμά του που μεταφορτώθηκε στην πλατφόρμα Telegram. Ο κ. Μεντβεντσούκ «να γίνει παράδειγμα για εσάς. Ακόμα κι ο πρώην ολιγάρχης δεν μπόρεσε να ξεφύγει. Χωρίς να μιλήσουμε για λιγότερο σημαντικούς εγκληματίες (...). Τους πιάσαμε όλους», πρόσθεσε ο αρχηγός του κράτους. Χθες οι ουκρανικές αρχές ανακοίνωσαν τη σύλληψη του ολιγάρχη και πολιτικού, που απέδρασε μετά τη ρωσική εισβολή στην Ουκρανία. «Διεξήχθη ειδική επιχείρηση» από την SBU, την μυστική υπηρεσία της Ουκρανίας, ανέφερε μέσω Telegram κατόπιν ο πρόεδρος Ζελένσκι, συμπληρώνοντας «μπράβο!» και μεταφορτώνοντας φωτογραφία του κ. Μεντβεντσούκ στην οποία εικονίζεται, με χειροπέδες και ουκρανική στρατιωτική στολή, μετά τη σύλληψή του. Η SBU δεν δημοσιοποίησε καμία λεπτομέρεια για την επιχείρηση. Ο επικεφαλής της Ιβάν Μπακάνοφ ευχαρίστησε απλά τους υφισταμένους του για την επιτυχή αποπεράτωση «αυτής της εξαιρετικής και επικίνδυνης αποστολής». Ο Βίκτορ Μεντβεντσούκ είχε τεθεί σε κατ’ οίκον κράτηση τον Μάιο του 2021, αφού του ασκήθηκε δίωξη για «εσχάτη προδοσία» και «απόπειρα λεηλασίας των φυσικών πόρων στην Κριμαία», την ουκρανική χερσόνησο που προσάρτησε η Ρωσία το 2014. Την 26η Φεβρουαρίου, δύο ημέρες μετά τη ρωσική εισβολή στην Ουκρανία, η αστυνομία διαπίστωσε την εξαφάνισή του όταν έκανε επίσκεψη για έλεγχο. Ο εκπρόσωπος του Κρεμλίνου, ο Ντμίτρι Πεσκόφ, αρνήθηκε να σχολιάσει τη σύλληψη του κ. Μεντβεντσούκ ερωτηθείς σχετικά. Είπε πως βγαίνουν «πολλές ψευδείς ειδήσεις από την Ουκρανία» και ότι «καταρχήν πρέπει να επαληθευτεί» τι έχει συμβεί. Ο Βίκτορ Μεντβεντσούκ, που διέθετε τη 12η μεγαλύτερη περιουσία στην Ουκρανία το 2021, ύψους 620 εκατ. δολαρίων σύμφωνα με το περιοδικό Forbes, καυχιόταν πως έχει στενή προσωπική σχέση με τον ρώσο πρόεδρο Βλαντίμιρ Πούτιν: σύμφωνα με τον ενδιαφερόμενο, είναι ο νονός μιας από τις κόρες του. Ο ιδρυτής του φιλορωσικού κόμματος «Πλατφόρμα της Αντιπολίτευσης – Για τη Ζωή», το οποίο είχε εκλέξει κάπου τριάντα βουλευτές στο ουκρανικό κοινοβούλιο προτού τεθεί εκτός νόμου τον Μάρτιο, μετά τη ρωσική εισβολή, ήταν άλλοτε διαπραγματευτής –επέμενε γι’ αυτό το Κρεμλίνο, κατά το Κίεβο– στις συνομιλίες κυβέρνησης και αυτονομιστών στο Ντονμπάς. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
187	"ΗΠΑ: Ο Μπάιντεν κατηγόρησε τον Πούτιν για ""γενοκτονία"""	"Ο πρόεδρος των ΗΠΑ Τζο Μπάιντεν επιβεβαίωσε πως κατηγορεί τον πρόεδρο της Ρωσίας, Βλαντίμιρ Πούτιν, για ""γενοκτονία""."	                        ΚΟΣΜΟΣ	Ο Τζο Μπάιντεν	https://www.news247.gr/img/9294/9584369/326000/w660/660/biden1.jpg	2022-04-13 02:06	Ο Αμερικανός πρόεδρος Τζο Μπάιντεν επιβεβαίωσε χθες Τρίτη ότι κατηγορεί τον Ρώσο ομόλογό του πως διαπράττει «γενοκτονία» στην Ουκρανία, λίγες ώρες αφού χρησιμοποίησε για πρώτη φορά αυτόν τον όρο για να περιγράψει την κατάσταση στη χώρα όπου εισέβαλε ο ρωσικός στρατός την 24η Φεβρουαρίου. «Ναι, μίλησα για γενοκτονία, διότι γίνεται ολοένα πιο σαφές ότι ο (Ρώσος πρόεδρος Βλαντίμιρ) Πούτιν προσπαθεί να διαγράψει την ιδέα πως μπορείς να είσαι Ουκρανός και οι αποδείξεις συσσωρεύονται», είπε ο πρόεδρος των ΗΠΑ, λίγο πριν επιβιβαστεί στο προεδρικό αεροσκάφος έπειτα από ομιλία του για την αμερικανική οικονομία στο Ντε Μόιν, στην Αϊόβα. «Θα το αφήσουμε στους νομικούς να το αποφασίσουν αν (οι ενέργειες του ρωσικού στην Ουκρανία) μπορούν να χαρακτηριστούν έτσι, αλλά σίγουρα εμένα μου φαίνεται πως ισχύει» ότι διαπράττεται «γενοκτονία», επέμεινε ο κ. Μπάιντεν, σύμφωνα με όσα μεταφέρει το ΑΠΕ-ΜΠΕ. Ακολουθήστε το News247.gr στο Google News και μάθετε πρώτοι όλες τις ειδήσεις	news247
188	Ο Ζελένσκι δημοσιοποίησε φωτογραφία φιλορώσου Ουκρανού πολιτικού με χειροπέδες	"Μια φωτογραφία του Βίκτορ Μεντβεντσούκ με χειροπέδες έδωσε στη δημοσιότητα ο πρόεδρος της Ουκρανίας, ύστερα από μια ""επιχείρηση των ειδικών δυνάμεων"" για τη σύλληψή του."	                        ΚΟΣΜΟΣ	Μια φωτογραφία του Βίκτορ Μεντβεντσούκ με χειροπέδες έδωσε στη δημοσιότητα ο πρόεδρος της Ουκρανίας, ύστερα από μια &#034;επιχείρηση των ειδικών δυνάμεων&#034; για τη σύλληψή του.	https://www.news247.gr/img/4987/9594321/782000/w660/660/ukraine.jpg	2022-04-12 23:20	Ο πρόεδρος της Ουκρανίας Βολοντίμιρ Ζελένσκι δημοσιοποίησε σήμερα μια φωτογραφία του φιλορώσου Ουκρανού πολιτικού Βίκτορ Μεντβεντσούκ με χειροπέδες, ύστερα από μια «επιχείρηση των ειδικών δυνάμεων» για τη σύλληψή του. Τον Φεβρουάριο, η ουκρανική κυβέρνηση ανέφερε πως ο Μεντβεντσούκ, ηγέτης του κόμματος «Αντιπολιτευόμενη Πλατφόρμα – Για τη Ζωή», είχε διαφύγει από κατ’ οίκον περιορισμό, αφότου βρέθηκε αντιμέτωπος με την κατηγορία της προδοσίας. Σύμφωνα με το ΑΠΕ-ΜΠΕ, ο Βίκτορ Μεντβεντσούκ, ο οποίος σημειωτέον έχει δηλώσει ότι ο Ρώσος πρόεδρος Βλαντίμιρ Πούτιν είναι νονός της κόρης του, αρνείται ότι έχει κάνει οτιδήποτε μεμπτό. Ακολουθήστε το News247.gr στο Google News και μάθετε πρώτοι όλες τις ειδήσεις	news247
189	Πόλεμος στην Ουκρανία: Αιματοχυσία δίχως τέλος, οι Ρώσοι κλιμακώνουν τις επιχειρήσεις 	Την ώρα που οι Ρώσοι μοιάζουν αποφασισμένοι να αποκτήσουν τον πλήρη έλεγχο στον Ντονμπάς, οι Ουκρανοί μετρούν πληγές και εξακολουθούν να πιστεύουν στη διαπραγμάτευση. 	                        ΚΟΣΜΟΣ	Πόλεμος στην Ουκρανία	https://www.news247.gr/img/9319/9586872/456000/w660/660/ukraine.jpg	2022-04-12 22:22	"Κάθε ημέρα που περνάει οι ελπίδες να πρυτανεύσει η λογική στο ουκρανικό ζήτημα και ο ήχος των όπλων να σωπάσει απομακρύνονται. Και αυτό γιατί αφενός η διπλωματία υποχωρεί και αφετέρου η Ρωσία μοιάζει αποφασισμένη να κλικακώσει την πολεμική δράση της μέχρι να αποκτήσει τον πλήρη έλεγχο του Ντονμπάς. Δεν επιβεβαιώνται οι πληροφορίες για χρήση χημικών στη Μαριούπολη Οι Ηνωμένες Πολιτείες τόνισαν δεν μπορούν να επιβεβαιώσουν στην παρούσα φάση τη χρήση χημικών όπλων στη Μαριούπολη της Ουκρανίας, όπως δήλωσε ανώτερος αξιωματούχος του αμερικανικού υπουργείου Άμυνας. Η υφυπουργός Άμυνας της Ουκρανίας Χάνα Μαλιάρ δήλωσε ότι η ουκρανική κυβέρνηση εξέταζε ανεπιβεβαίωτες πληροφορίες ότι η Ρωσία μπορεί να έχει χρησιμοποιήσει χημικά όπλα κατά την πολιορκία της Μαριούπολης. «Δεν μπορούμε να επιβεβαιώσουμε τη χρήση χημικών όπλων στην παρούσα φάση», δήλωσε σε δημοσιογράφους ο αμερικανός αξιωματούχος, υπό τον όρο να μην κατονομαστεί. Συμπλήρωσε ότι οι ΗΠΑ δεν είχαν πληροφορίες που θα ενίσχυαν το σενάριο ότι η Ρωσία μετέφερε χημικά όπλα στην Ουκρανία ή κοντά στα σύνορά της. Ο πρόεδρος των ΗΠΑ Τζο Μπάιντεν δήλωσε τον προηγούμενο μήνα πως οι αβάσιμες κατηγορίες της Ρωσίας ότι το Κίεβο είχε βιολογικά και χημικά όπλα υποδήλωναν ότι ο ρώσος πρόεδρος Βλαντίμιρ Πούτιν σκεφτόταν να τα χρησιμοποιήσει στην Ουκρανία. Η παραγωγή, η χρήση και η αποθήκευση χημικών όπλων απαγορεύονται βάσει της Σύμβασης του 1997 για τα Χημικά Όπλα. Αν και καταδικάζεται από οργανώσεις για τα ανθρώπινα δικαιώματα, ο λευκός φώσφορος δεν απαγορεύεται βάσει της Σύμβασης, σημειώνει το Reuters. Το υπουργείο Άμυνας της Ρωσίας δεν ανταποκρίθηκε άμεσα σε αίτημα του πρακτορείου Reuters για να σχολιάσει το ζήτημα. Οι υποστηριζόμενες από τη Ρωσία αυτονομιστικές δυνάμεις στην ανατολική Ουκρανία διέψευσαν τη χρήση χημικών όπλων στη Μαριούπολη, σύμφωνα με το πρακτορείο Interfax. Τα ρωσικά στρατεύματα εγκατάλειψαν την προσπάθεια κατάληψης του Κιέβου, καθώς δεν κατάφεραν να κάμψουν την αντίσταση των ουκρανικών δυνάμεων. Και πλέον εντείνουν τις επιχειρήσεις τους στην ανατολική Ουκρανία, όπου αμερικανός αξιωματούχος δήλωσε ότι ένα ρωσικό κονβόι βρισκόταν νωρίτερα σε απόσταση περίπου 60 χιλιομέτρων από την πόλη Ιζιούμ. 403 σοροί στην Μπούτσα Ο δήμαρχος της πόλης Μπούτσα, που βρίσκεται κοντά στο Κίεβο, δήλωσε την Τρίτη ότι οι αρχές έχουν βρει μέχρι στιγμής 403 σορούς ανθρώπων που πιστεύεται ότι σκοτώθηκαν από τις ρωσικές δυνάμεις κατά τη διάρκεια της κατοχής τους στην περιοχή, αλλά ο αριθμός αυτός αυξάνεται. Ο Ανατόλι Φεντορούκ πρόσθεσε κατά την διάρκεια ενημέρωσης, ότι είναι πολύ νωρίς ακόμη για τους κατοίκους να επιστρέψουν στην πόλη, μετά την υποχώρηση των ρωσικών στρατευμάτων τον περασμένο μήνα. Το Reuters είχε δει ως μάρτυρας τις σορούς πέντε θυμάτων στην Μπούτσα που είχαν πυροβοληθεί στο κεφάλι αλλά δεν ήταν σε θέση να επιβεβαιώσει από ανεξάρτητες πηγές ποιος φέρει την ευθύνη για τον θάνατό τους. Ο Πούτιν κλιμακώνει Στη στρατιωτική εισβολή στην Ουκρανία αναφέρθηκε κατά τη διάρκεια συνάντησης με τον πρόεδρο της Λευκορωσίας Αλεξάντερ Λουκασένκο, ο Βλαντίμιρ Πούτιν, επιμένοντας στη ρητορική με την οποία η Ρωσία δικαιολογεί τον πόλεμο που μετράει πάνω από έναν μήνα, λέγοντας ότι είχε λάβει ""τη σωστή απόφαση"". Κατά τη διάρκεια της ομιλίας του, ο Πούτιν ανέφερε πως δεν είχε άλλη επιλογή από το να ξεκινήσει την εισβολή σε μία προσπάθεια να προστατεύσει τη ρωσόφωνη περιοχή του Ντονμπάς και επέμεινε ότι οι ρωσικές δυνάμεις βοηθούν καταπιεσμένους ανθρώπους σε αυτονομιστικές περιοχές της Ουκρανίας. Μιλώντας για τους στόχους της ρωσικής εισβολής επί του ουκρανικού εδάφους, ο Ρώσος πρόεδρος σχολίασε: ""Οι στόχοι της είναι απολύτως ξεκάθαροι και ευγενείς. Από τη μια βοηθάμε και σώζουμε ανθρώπους και από την άλλη απλώς λαμβάνουμε μέτρα για να διασφαλίσουμε την ασφάλεια της ίδιας της Ρωσίας. Είναι σαφές ότι δεν είχαμε επιλογή. Ήταν η σωστή απόφαση"". Την ίδια στιγμή το Κρεμλίνο ισχυρίζεται ότι η Ουκρανία έχει διαπράξει γενοκτονία κατά των Ρωσόφωνων στην ανατολική Ουκρανία, ωστόσο δεν υπάρχουν στοιχεία που να υποδηλώνουν κάτι τέτοιο. Όσον αφορά τις διαπραγματεύσεις με το Κίεβο, σύμφωνα με όσα μετέδωσε το ρωσικό πρακτορείο RIA, αυτές φαίνεται πως βρίσκονται σε αδιέξοδο με τον Ρώσο πρόεδρο να ισχυρίζεται ότι η Ουκρανία έχει παρεκκλίνει από τις συμφωνίες που επιτεύχθηκαν κατά τη διάρκεια των συνομιλιών που έλαβαν χώρα στην Κωνσταντινούπολη τις προηγούμενες εβδομάδες. Οι Ουκρανοί αισιοδοξούν... Από την πλευρά του ο σύμβουλος του Ουκρανού προέδρου Μιχαήλο Ποντολιάκ, ερωτηθείς για τις δηλώσεις που έκανε νωρίτερα ο Πούτιν, δήλωσε ότι οι συνομιλίες είναι πολύ σκληρές αλλά συνεχίζονται. Ο Ποντολιάκ δήλωσε στο πρακτορείο Reuters ότι η Ρωσία προσπαθεί να ασκήσει πιέσεις στις συνομιλίες με τις δηλώσεις που κάνει δημοσίως και ότι οι διαπραγματεύσεις συνεχίζονται στο επίπεδο των ομάδων εργασίας. «Οι συνομιλίες διεξάγονται πολύ σκληρά.. Είναι κατανοητό ότι το συναισθηματικό φορτίο σήμερα στην διαπραγματευτική διαδικασία είναι βαρύ. Είναι κατανοητό ότι η ουκρανική αντιπροσωπεία εργάζεται αποκλειστικά στα πλαίσια των ουκρανικών θέσεων και της διαφάνειας. Είναι επίσης κατανοητό ότι η ρωσική πλευρά εφαρμόζει την δική της παραδοσιακή τακτική, να ασκεί δημόσια πιέσεις στην διαπραγματευτική διαδικασία, προβαίνοντας μεταξύ άλλων και σε συγκεκριμένες δημόσιες δηλώσεις» τόνισε ο Ποντολιάκ. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
190	Πούτιν: Δεν θα σταματήσουμε μέχρι να ελέγξουμε το Ντονμπάς - Σε αδιέξοδο οι συνομιλίες με τους Ουκρανούς	"""Σωστή απόφαση που θα επιτυχήσει ευγενείς σκοπούς"" χαρακτήρισε ο Βλαντίμιρ Πούτιν την εισβολή στην Ουκρανία, τονίζοντας ότι παρά τις κυρώσεις η Ρωσία δεν σκοπεύει να απομονωθεί. "	                        ΚΟΣΜΟΣ	Ο Ρώσος πρόεδρος Βλαντίμιρ Πούτιν	https://www.news247.gr/img/3397/9593931/497000/w660/660/putin.jpg	2022-04-12 16:14	"Στη στρατιωτική εισβολή στην Ουκρανία αναφέρθηκε κατά τη διάρκεια συνάντησης με τον πρόεδρο της Λευκορωσίας Αλεξάντερ Λουκασένκο, ο Βλαντίμιρ Πούτιν, επιμένοντας στη ρητορική με την οποία η Ρωσία δικαιολογεί τον πόλεμο που μετράει πάνω από έναν μήνα, λέγοντας ότι είχε λάβει ""τη σωστή απόφαση"". Κατά τη διάρκεια της ομιλίας του ο Βλαντίμιρ Πούτιν ανέφερε πως δεν είχε άλλη επιλογή από το να ξεκινήσει την εισβολή σε μία προσπάθεια να προστατεύσει τη ρωσόφωνη περιοχή του Ντονμπάς και επέμεινε ότι οι ρωσικές δυνάμεις βοηθούν καταπιεσμένους ανθρώπους σε αυτονομιστικές περιοχές της Ουκρανίας. Μιλώντας για τους στόχους της ρωσικής εισβολής επί του ουκρανικού εδάφους, ο Ρώσος πρόεδρος σχολίασε: ""Οι στόχοι της είναι απολύτως ξεκάθαροι και ευγενείς. Από τη μια βοηθάμε και σώζουμε ανθρώπους και από την άλλη απλώς λαμβάνουμε μέτρα για να διασφαλίσουμε την ασφάλεια της ίδιας της Ρωσίας. Είναι σαφές ότι δεν είχαμε επιλογή. Ήταν η σωστή απόφαση"". Την ίδια στιγμή το Κρεμλίνο ισχυρίζεται ότι η Ουκρανία έχει διαπράξει γενοκτονία κατά των Ρωσόφωνων στην ανατολική Ουκρανία, ωστόσο δεν υπάρχουν στοιχεία που να υποδηλώνουν κάτι τέτοιο. Όσον αφορά τις διαπραγματεύσεις με το Κίεβο, σύμφωνα με όσα μετέδωσε το ρωσικό πρακτορείο RIA, αυτές φαίνεται πως βρίσκονται σε αδιέξοδο με τον Ρώσο πρόεδρο να ισχυρίζεται ότι η Ουκρανία έχει παρεκκλίνει από τις συμφωνίες που επιτεύχθηκαν κατά τη διάρκεια των συνομιλιών που έλαβαν χώρα στην Κωνσταντινούπολη τις προηγούμενες εβδομάδες.  Πούτιν: ""Η Ρωσία δεν σκοπεύει να απομονωθεί"" Με τα πακέτα κυρώσεων από τις ΗΠΑ και την ΕΕ να διαδέχονται το ένα το άλλο, ο Ρώσος πρόεδρος τόνισε πως η Ρωσία δεν σκοπεύει να απομονωθεί, υποστηρίζοντας παράλληλα ότι είναι ""αδύνατο να απομονωθεί σοβαρά οποιοσδήποτε στον σύγχρονο κόσμο, ειδικά μία τόσο τεράστια χώρα όπως η Ρωσία"". Μιλώντας από το Κοσμοδρόμιο Vostochny, περίπου 3.450 μίλια (5550 χλμ.) ανατολικά της Μόσχας, ο Ρώσος ηγέτης βασίστηκε επίσης στην επιτυχία του σοβιετικού διαστημικού προγράμματος, συγκρίνοντας το επίτευγμα του Γκαγκάριν κατά τη διάρκεια του Ψυχρού Πολέμου με τη σημερινή διεθνή απομόνωση της Ρωσίας. ""Οι κυρώσεις ήταν ολοκληρωτικές, η απομόνωση ήταν πλήρης, αλλά η Σοβιετική Ένωση ήταν ακόμα πρώτη στο διάστημα"", είπε χαρακτηριστικά ο Πούτιν. Το αντίκτυπο που ενδεχομένως να έχουν στη Ρωσία οι κυρώσεις απέρριψε και ο ίδιος ο πρόεδρος Λουκασένκο, θέτοντας το ρητορικό ερώτημα ""γιατί ανησυχούμε τόσο πολύ για αυτές τις κυρώσεις;"". Ακολουθήστε το News247.gr στο Google News και μάθετε πρώτοι όλες τις ειδήσεις"	news247
191	Ρωσία: Συνάντηση Πούτιν - Λουκασένκο για την Ουκρανία	Ο Ρώσος πρόεδρος θα συναντηθεί με τον Λευκορώσο ομόλογό του, με τον πόλεμο φυσικά να βρίσκεται στο επίκεντρο της συζήτησής τους.	                        ΚΟΣΜΟΣ	Πούτιν και Λουκασένκο	https://www.news247.gr/img/7499/9542202/173000/w660/660/putin-lukashenko.jpg	2022-04-12 11:02	"Ο πρόεδρος της Ρωσίας Βλαντίμιρ Πούτιν θα συναντηθεί με τον Λευκορώσο ομόλογό του Αλεξάντρ Λουκασένκο σήμερα για να συζητήσουν για την κατάσταση στην Ουκρανία και τις δυτικές κυρώσεις, μετέδωσαν πρακτορεία ειδήσεων στη Ρωσία και την Λευκορωσία. Η Ρωσία απέστειλε δεκάδες χιλιάδες στρατιώτες στην Ουκρανία στις 24 Φεβρουαρίου από το ρωσικό και το λευκορωσικό έδαφος για τη διεξαγωγή μιας, όπως την χαρακτηρίζει η Μόσχα, ""ειδικής στρατιωτικής επιχείρησης"" για την αποστρατιωτικοποίηση και ""αποναζιστικοποίηση"" της γειτονικής της χώρας. Η Ουκρανία και δυτικές κυβερνήσεις απορρίπτουν την αιτιολογία αυτή, την οποία χαρακτηρίζουν ψευδές πρόσχημα για μια εισβολή, από την οποία έχουν σκοτωθεί χιλιάδες άνθρωποι και εκτοπιστεί εκατομμύρια και το επίκεντρό της έχει τώρα μετατοπιστεί από τις πύλες του Κιέβου στην ανατολική Ουκρανία, όπου αναμένεται τεράστια επίθεση. Ο Λουκασένκο έχει επιμείνει ότι η Λευκορωσία θα πρέπει να συμμετέχει στις διαπραγματεύσεις για την επίλυση της σύγκρουσης στην Ουκρανία, λέγοντας επίσης ότι η Λευκορωσία έχει άδικα χαρακτηριστεί ""συνεργός στην επίθεση"". Η ΕΕ, οι ΗΠΑ και άλλοι έχουν συμπεριλάβει την Λευκορωσία στις σαρωτικές κυρώσεις που έχουν επιβάλει στη Ρωσία. Ο Λουκασένκο έφτασε νωρίς σήμερα στην περιφέρεια Αμούρ στην ρωσική Άπω Ανατολή όπου αναμένεται να συναντηθεί με τον Πούτιν στο ρωσικό Κοσμοδρόμιο Βοστότσνι, μετέδωσε το λευκορωσικό πρακτορείο ειδήσεων Belta. Την 12η Απριλίου εορτάζεται η Ημέρα Κοσμοναυτικής στη Ρωσία και σε άλλες χώρες της πρώην Σοβιετικής Ένωσης, στην επέτειο της πρώτης επανδρωμένης πτήσης στο διάστημα το 1961 από τον Ρώσο σοβιετικό κοσμοναύτη Γιούρι Γκαγκάριν. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
192	"Ουκρανία: ""Μη φιλική"" η συνάντηση του Νεχάμερ με τον Πούτιν"	"Μετά το τέλος της συνάντησής του με τον Βλαντίμιρ Πούτιν, ο καγκελάριος της Αυστρίας χαρακτήρισε ""μη φιλική"" την επίσκεψή του. ""Η συζήτηση ήταν άμεση, ανοιχτή και σκληρή""."	                        ΚΟΣΜΟΣ	Karl Nehammer	https://www.news247.gr/img/2188/9592966/412000/w660/660/nehammer.jpg	2022-04-12 01:44	"«Δεν επρόκειτο για φιλική επίσκεψη, αλλά ήταν για μένα μια υποχρέωση», δήλωσε ο καγκελάριος της Αυστρίας Καρλ Νεχάμερ, αναφερόμενος στη συνάντηση που είχε νωρίτερα απόψε στη Μόσχα με τον Βλαντίμιρ Πούτιν. «Η συζήτηση ήταν πολύ άμεση, ανοιχτή και σκληρή», αναφέρεται σε δήλωση του κ. Νεχάμερ που έδωσε στη δημοσιότητα η καγκελαρία στη Βιέννη. Όπως επισημαίνεται, ο αυστριακός καγκελάριος θεωρούσε ότι δεν υπήρχε εναλλακτική από τον απευθείας διάλογο με τη Ρωσία, παρά τις διαφωνίες. Κατά τη συνάντησή του με τον Βλαντίμιρ Πούτιν, αναφέρθηκε στα «σοβαρά εγκλήματα πολέμου στην πόλη Μπούτσα και σε άλλα μέρη», ενώ τόνισε ότι «όλοι οι υπεύθυνοι πρέπει να λογοδοτήσουν». Οι κυρώσεις θα παραμείνουν σε ισχύ και θα αυστηροποιούνται περαιτέρω, όσο σκοτώνονται άνθρωποι στην Ουκρανία, φέρεται να δήλωσε ο αυστριακός καγκελάριος στον συνομιλητή του, τονίζοντας ότι σεε αυτό το θέμα «η ΕΕ είναι πιο ενωμένη από ποτέ». ""Ο πόλεμος πρέπει να τελειώσει"" Ο κ. Νεχάμερ κατέστησε ακόμη σαφές ότι χρειάζονται ανθρωπιστικοί διάδρομοι προκειμένου να μεταφερθεί πόσιμο νερό και τρόφιμα στις υπό πολιορκία περιοχές και να απομακρυνθουν γυναίκες, παιδιά και τραυματίες. «Το πιο σημαντικό μήνυμα προς τον Πούτιν όμως ήταν ότι ο πόλεμος πρέπει να τελειώσει, διότι σε έναν πόλεμο και από τις δύο πλευρές υπάρχουν μόνο χαμένοι», επισήμανε ο καγκελάριος. Από τη συνάντηση στο Κρεμλίνο δεν υπάρχει οπτικό υλικό, ενώ δεν πραγματοποιήθηκαν δηλώσεις στον Τύπο, έπειτα από σχετικό αίτημα της αυστριακής πλευράς. Το τελευταίο 24ωρο ο Καρλ Νεχάμερ είχε δεχθεί έντονη κριτική για την απόφασή του να γίνει ο πρώτος δυτικός ηγέτης που επισκέπτεται τη Μόσχα από την αρχή της ρωσικής εισβολής στην Ουκρανία. Βασικό επιχείρημα των επικριτών της επίσκεψης ήταν ότι η ρωσική πλευρά θα χρησιμοποιούσε για τη δική της προπαγάνδα τις εικόνες από τη συνάντηση. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
193	"Αλεξάντερ Ντβορνίκοφ: Ο στρατηγός του Πούτιν με τον ""εξέχοντα"" ρόλο στο συριακό πόλεμο"	Ο στρατηγός του Πούτιν, που διορίστηκε ως ηγέτης των προσπαθειών για την επανεκκίνηση της εισβολής στην Ουκρανία, έπαιξε εξέχοντα ρόλο στον συριακό πόλεμο. Οι προκλήσεις του στη σημερινή εισβολή της Ρωσίας.	                        ΚΟΣΜΟΣ	Αλεξάντερ Ντβορνίκοφ και Βλαντίμιρ Πούτιν	https://www.news247.gr/img/3695/9593114/157000/w660/660/dvornikov.jpg	2022-04-12 01:37	"Ο στρατηγός Αλεξάντερ Ντβορνίκοφ έχει περιγραφεί ως στρατηγός ""παλιάς σχολής"" και ""εθνικιστής αίματος και εδάφους"", εκπαιδευμένος στα σοβιετικά στρατιωτικά δόγματα που θεωρούν την εξάλειψη πολιτικών στόχων ως μέσο για την απόκτηση ορμής στο πεδίο της μάχης. Ένας αξιωματικός του στρατού, με ανοδική πορεία από τότε που ξεκίνησε ως διοικητής διμοιρίας το 1982. Πολέμησε κατά τη διάρκεια του δεύτερου πολέμου στην Τσετσενία και πήρε πολλές κορυφαίες θέσεις προτού τοποθετηθεί επικεφαλής των ρωσικών στρατευμάτων στη Συρία. Ο Ντβόρνικοφ εστάλη από τον Πούτιν τον Σεπτέμβριο του 2015 σε μια επείγουσα αποστολή για να σταθεροποιήσει τη θέση των δυνάμεων του συριακού καθεστώτος, για τις οποίες η Τεχεράνη και η Μόσχα πίστευαν ότι βρίσκονταν στα πρόθυρα να πέσουν στην αντιπολίτευση. Η απόφαση για την ίδρυση νέας ηγεσίας στο πεδίο της μάχης στην Ουκρανία έρχεται καθώς η Ρωσία προετοιμάζεται για μια μεγάλη και πιο εστιασμένη ώθηση επέκτασης του ρωσικού ελέγχου στην περιοχή του Ντονμπάς, και μετά από μια αποτυχημένη προσπάθεια για την κατάκτηση του Κιέβου. Ο ""εξέχοντας"" ρόλος του στον πόλεμο της Συρίας Στη Συρία, σύμφωνα με τον Guardian, ο Ντβόρνικοφ δημιούργησε γρήγορα μια αεροπορική βάση κοντά στη βορειοδυτική ακτή, από όπου βομβαρδιστικά κατέστρεψαν πόλεις σε όλη την επαρχία Ιντλίμπ. Η πτώση της δεύτερης πόλης της Συρίας, του Χαλεπίου, οφειλόταν ουσιαστικά στις ρωσικές αεροπορικές επιδρομές, οι οποίες πραγματοποιήθηκαν από τη βάση Χμέιμιμ και στόχευαν συνήθως νοσοκομεία, σχολεία και άλλα σημεία όπου βρίσκοταν άμαχοι πολίτες. Οι αντιαεροπορικές μπαταρίες που εγκατέστησε έδωσαν στα ρωσικά και συριακά αεροσκάφη εναέρια υπεροχή πάνω από την Ιντλίμπ και οι καταστροφικοί βομβαρδισμοί πραγματοποιήθηκαν ατιμώρητοι τα τελευταία πέντε χρόνια. Αρκετοί από τους πιλότους μαχητικών που συμμετείχαν στον πόλεμο της Συρίας καταρρίφθηκαν πάνω από την Ουκρανία. Ο Ντβόρνικοφ ήταν επίσης υπεύθυνος για τη ρωσική εκστρατεία κατά του Ισλαμικού Κράτους στα ανατολικά της Συρίας. Η ρωσική προπαγάνδα προσπάθησε να συσχετίσει τις δύο συγκρούσεις, υποστηρίζοντας ότι πολεμούσαν τον ίδιο εχθρό και στις δύο πλευρές της χώρας. Η επέμβαση του Πούτιν στη Συρία Με πρόσχημα της καταπολέμησης των τρομοκρατών που πολιορκούσαν τη χώρα, επενέβη ο Βλαντίμρ Πούτιν. Ωστόσο, οι πρώτες αεροπορικές επιδρομές της Ρωσίας δεν είχαν στόχο το Ισλαμικό Κράτος ή τζιχαντιστές, την Τζαμπχάτ αλ-Νούσρα, που τότε δρούσε στην Ιντλίμπ. Αντίθετα, έπληξαν ομάδες της αντιπολίτευσης των οποίων οι επιθέσεις σε συριακές στήλες τεθωρακισμένων είχαν αποδυναμώσει σημαντική την κυριαρχία του Μπασάρ αλ Άσαντ στην καρδιά των Αλαουιτών και, κατ' επέκταση στη Δαμασκό. Η ρωσική επίθεση έστρεψε το ρεύμα του πολέμου υπέρ του Άσαντ. Το αφήγημα του πολέμου στράφηκε επίσης εν μέρει προς τον Σύριο ηγέτη, με πολύ λιγότερο έλεγχο στις αρνήσεις των Ρώσων, ότι στόχευε πολιτικές υποδομές ως μέσο τρομοκράτησης των πληθυσμών σε υποταγή. Η εκστρατεία της Ρωσίας στη Συρία θεωρήθηκε από τον Πούτιν ως επιτυχημένη και απένειμε στον Ντβόρνικοφ το μετάλλιο του ήρωα της Ρωσίας, ένα από τα υψηλότερα βραβεία της χώρας. Η Ρωσία έχασε πολύ λίγα στρατεύματα και αεροσκάφη στη σύγκρουση και μπόρεσε να διατηρήσει την αεροπορική υπεροχή καθ' όλη τη διάρκεια. Ο Ντβόρνικοφ, ο οποίος υπηρετεί ως διοικητής της νότιας στρατιωτικής περιφέρειας από το 2016, αντιμετωπίζει πολύ διαφορετικές προκλήσεις στην Ουκρανία, όπου οι ρωσικές δυνάμεις δεν ελέγχουν τον ουκρανικό εναέριο χώρο και οι επίγειες δυνάμεις της έχουν εξαντληθεί σοβαρά από τακτικές προμήθειες προηγμένου όπλου που δεν ήταν διαθέσιμη στους Σύρους αντάρτες. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
194	"Πούτιν: Η αλήθεια πίσω από τους διαδικτυακούς ""οπαδούς"" του"	"Τι κρύβεται πίσω από τις υπερπροσπάθειες των οπαδών του Πούτιν να τον παρουσιάσουν ως έναν ""καλοπροαίρετο και φιλειρηνικό"" ηγέτη, χαρακτηρισμοί που έρχονται σε αντίθεση με τις πρακτικές του στην Ουκρανία."	                        ΚΟΣΜΟΣ	Βλαντίμιρ Πούτιν	https://www.news247.gr/img/8448/9592889/758000/w660/660/putin.jpg	2022-04-11 20:00	"Η ρωσική εισβολή στην Ουκρανία, από την έναρξή της μέχρι και σήμερα, ως επί το πλείστον έχει καταδικαστεί και από τους χρήστες των μέσων κοινωνικής δικτύωσης. Ωστόσο, αρκετές ομάδες, με συγκεκριμένα κίνητρα, προσπαθούν να αλλάξουν την ευρύτερη εικόνα του Βλαντίμιρ Πούτιν. Τα προφίλ τους κοσμούν φωτογραφίες του Ρώσου προέδρου που τον δείχνουν χαμογελαστό, σε μια προσπάθεια να τον παρουσιάσουν ως ""καλοπροαίρετο και φιλειρηνικό"". Το BCC ωστόσο, ""εισέβαλε"" πιο βαθιά στα εν λόγω προφίλ, σε μια προσπάθεια να παρακολουθήσει τις κινήσεις τους και φυσικά, να διελευκάνει τα πρόσωπα που κρύβονται από πίσω τους. Τα ""μεγάλα"" νούμερα Το BBC ερεύνησε αυτές τις ομάδες που τάσσονται υπέρ του Πούτιν με τη βοήθεια ερευνητών από το Ινστιτούτο Στρατηγικού Διαλόγου (ISD). Οι ειδικοί του ISD εντόπισαν τουλάχιστον 10 δημόσιες ομάδες υπέρ του Πούτιν, με ονόματα όπως ""Βλαντίμιρ Πούτιν - Ηγέτης του Ελεύθερου Κόσμου"". Οι ομάδες έχουν περισσότερα από 650.000 μέλη μεταξύ τους, και το περιεχόμενό τους περιλαμβάνει φωτογραφίες και μηνύματα που επαινούν τον Ρώσο ηγέτη, γραμμένα σε πολλές γλώσσες, όπως αγγλικά, ρωσικά, φαρσί, αραβικά και χμερ. Μεγάλο ενδιαφέρον ωστόσο, έχει το γεγονός ότι οι συγκεκριμένες ομάδες, όχι μόνο διακρίνονται από μεγάλη δημοφιλία, αλλά είναι και ιδιαίτερα δραστήριοι. Τον περασμένο μήνα, οι ερευνητές μέτρησαν 16.500 δημοσιεύσεις, λαμβάνοντας περισσότερες από 3,6 εκατομμύρια αλληλεπιδράσεις. Ο γενικός στόχος των ομάδων φαίνεται πως είναι η προώθηση του προέδρου της Ρωσίας ως ""ήρωα που αντιστέκεται στη Δύση"" και μάλιστα, έχοντας συντριπτική διεθνή υποστήριξη. Οι εικόνες δείχνουν συχνά τον Ρώσο ηγέτη ""να περπατά με αυτοπεποίθηση, να παίζει με κουτάβια, να χαιρετίζει τα στρατεύματα και να καβαλάει άγρια ζώα, όπως αρκούδες και λιοντάρια"". Αξίζει να σημειωθεί ότι, από την έναρξη του πολέμου στην Ουκρανία, οι συγκεκριμένες ομάδες έχουν αποκτήσει περισσότερα από 100.000 νέα μέλη. Εξετάζοντας τα στοιχεία των ατόμων που δημοσιεύουν το μεγαλύτερο μέρος του περιεχομένου, προέκυψε ότι πολλοί από τους θαυμαστές που αναφέρονται ως ""διαχειριστές"" των ομάδων έχουν αντιγράψει λογαριασμούς με το ίδιο όνομα. Οι ερευνητές βρήκαν τουλάχιστον 100 τέτοιους λογαριασμούς στο δίκτυο. Αυτοί οι λογαριασμοί ακολουθούν γενικά ο ένας τον άλλον και μερικές φορές δημοσιεύουν εγκάρδια μηνύματα ή στέλνουν εικονικές καρδιές ο ένας στον άλλο. Και διαχειρίζονται αυτούς τους λογαριασμούς υπέρ του Πούτιν μαζί με άλλους που προσποιούνται ότι είναι η Ρωσική Ομοσπονδία ή οι ρωσικές υπηρεσίες ασφαλείας, οι οποίοι είναι ξεκάθαρα ψεύτικοι. Η διαχείρηση ψεύτικων λογαριασμών αποτελεί πιθανή παραβίαση των κανόνων του Facebook για μη αυθεντική συμπεριφορά, λέει το ISD. Ο επικεφαλής ερευνητής Moustafa Ayad αποκαλεί την πρακτική ως παράδειγμα ""διαδικτυακής επιχείρησης που περιλαμβάνει πολλούς λογαριασμούς που λανθασμένα δίνει την εντύπωση ευρύτερης υποστήριξης από τη βάση"". Η εκστρατεία ""δημιουργεί την εμφάνιση ευρείας υποστήριξης προς τον Πούτιν και το Κρεμλίνο, στη σκιά της εισβολής και βασίζεται σε... αυθεντικούς λογαριασμούς για να πετύχει τον στόχο της"", σύμφωνα με την έκθεση του ISD. Οι διαχειριστές των προφίλ Μέσω μιας πιο προσεκτικής εξέτασης ορισμένων από τους διαχειριστές της ομάδας, φαίνεται κάποια ασυνήθιστη δραστηριότητα. Η μία διαχειρίστρια, που ονομάζεται Marine, που ισχυρίζεται ότι η τοποθεσία της είναι η Συρία, χρησιμοποιεί τρεις διαφορετικούς λογαριασμούς για να προβάλλει υποστηρικτικά μηνύματα για τον Πούτιν. Οι τρεις λογαριασμοί της, στα αραβικά, δημοσιεύουν την ίδια ώρα κάθε μέρα. Ένας άλλος διαχειριστής, η Victoria από την Καμπότζη, προωθεί περιεχόμενο σε μια ομάδα με τη γλώσσα Χμερ. Από τις 4 Φεβρουαρίου, οι αναρτήσεις της έχουν προκαλέσει περισσότερες από 34.000 αντιδράσεις και έχουν κοινοποιηθεί πάνω από 4.000 φορές. Και οι δύο τους διαχειρίζονται από κοινού μια σελίδα στο Facebook στη γλώσσα των Χμερ, μέρος ενός ευρύτερου σχεδίου συντονισμού μεταξύ ορισμένων από τους λογαριασμούς, με τις αναρτήσεις ους να μοιράζονται ευρέως σε διαφορετικές ομάδες. Για παράδειγμα, ένας άλλος λογαριασμός που αναφέρεται στη Βουλγαρία, δημοσίευσε την ίδια εικόνα του Πούτιν 12 φορές μέσα σε λίγα λεπτά. Ακόμη ένας χρήστης από την Κένυα, που εντοπίζεται σε πολλές από αυτές τις ομάδες, περιλαμβάνει το ""Putin"" στο τέλος του ονόματός του στο Facebook. Οι ερευνητές ήρθαν σε επικοινωνία μαζί του, εκείνος αποκάλεσε τον Ρώσο πρόεδρο ""μεγάλο ηγέτη"", ωστόσο δεν θέλησε να σχολιάσε κάτι για τον πόλεμο στην Ουκρανία. Οι ρωσικοί (;) σύνδεσμοι Είναι δύσκολο να συγκεντρωθούν τα κίνητρα των ανθρώπων που κρύβονται πίσω από αυτούς τους λογαριασμούς. Δεν υπάρχει προφανής σύνδεση με τη ρωσική κυβέρνηση και σε αντίθεση με άλλες γνωστές ρωσικές εκστρατείες παραπληροφόρησης, το δίκτυο δεν είναι ""ευφυές"", καθώς ούτε οι εμπλεκόμενοι κρύβουν τις προθέσεις τους. Ωστόσο, παραμένει ανοιχτό το ενδεχόμενο, το δίκτυο να έχει κάποιους δεσμούς με τις ρωσικές αρχές ή με στοιχεία υπέρ του Πούτιν εντός της Ρωσίας. Το Facebook ισχυρίζεται ότι διαθέτει πολιτικές κατά των ψεύτικων λογαριασμών και έχει αναστείλει έναν αριθμό λογαριασμών με βάση πληροφορίες από την αναφορά και τις δικές του έρευνες. ""Συνεχίζουμε να αναλαμβάνουμε ισχυρή δράση για να αποτρέψουμε την παραπληροφόρηση σχετικά με την κρίση στην Ουκρανία"", δήλωσε εκπρόσωπος της μητρικής εταιρείας Meta. Οι ψεύτικοι λογαριασμοί του Πούτιν Κατά τη διάρκεια της σχετικής έρευνας, διαπιστώθηκαν πολλοί ψεύτικοι λογαριασμοί που παριστάνουν τον Βλαντίμιρ Πούτιν. Ο Ρώσος πρόεδρος είναι από τους λίγους παγκόσμιους ηγέτες που δεν χρησιμοποιεί τα μέσα κοινωνικής δικτύωσης και δεν υπάρχει επίσημος λογαριασμός στο Facebook στο όνομά του. Μάλιστα, φήμες θέλουν να μην διαθέτει καν smartphone. Σύμφωνα με τον εκπρόσωπό του, ο Πούτιν απλώς ""δεν χρειάζεται"" τα μέσα κοινωνικής δικτύωσης καθώς ""δεν του προσφέρουν τίποτα που δεν έχει ήδη"". Κάποιοι όμως έχουν καλύψει το κενό που άφησε η ""διαδικτυακή"" του απουσία. Υπάρχει μια σελίδα στο Facebook που δήθεν χρησιμοποιεί ο Βλαντίμιρ Πούτιν και, πριν τη ρωσική εισβολή στην Ουκρανία (όταν και ""κατέβηκε"" για πλαστοπροσωπία) είχε περισσότερους από τρία εκατ. ακόλουθους. Επιπλέον, κατά τη διάρκεια της πανδημίας, όταν μέσω αυτού του λογαριασμού γινόντουσαν συνεχώς αναφορές για τα ρωσικά εμβόλια κατά της covid-19, 700.000 χρήστες ακολούθησαν το λογαριασμό. Πιο πρόσφατα, η σελίδα δημοσίευε μηνύματα που ενίσχυαν την άποψη του Κρεμλίνου για τον πόλεμο και πολλοί -υποστηρικτές της ρωσικής εισβολής- πείστηκαν ότι τα μηνύματα προέρχονταν από τον ίδιο τον Πούτιν. Λίγο μετά την εισβολή, μια ανάρτηση στη σελίδα ανέφερε ότι στόχος της ""επιχείρησης"" ήταν ""η διατήρηση της ειρήνης... με στόχο μόνο την αποστρατιωτικοποίηση μιας γειτονικής χώρας"". Αυτό το μήνυμα κοινοποιήθηκε και άρεσε περισσότερες από 200.000 φορές. Μέχρι στιγμής, παραμένει άγνωστο ποιος κρύβεται πίσω από αυτό τον λογαριασμό, ωστόσο υπάρχουν φήμες που θέλουν τους διαχειριστές της να βρίσκονται στη Ρωσία και τη Λετονία. Ακολουθήστε το News247.gr στο Google News και μάθετε πρώτοι όλες τις ειδήσεις"	                        Ναταλία Τσιλογιάννη
195	Ρωσία: Εκκαθαρίσεις αξιωματικών της FSB με εντολή Πούτιν	"Δεκάδες αξιωματικοί της FSB που ασχολούνταν με το ""ουκρανικό ζήτημα"" απομακρύνθηκαν από την υπηρεσία με εντολή Πούτιν."	                        ΚΟΣΜΟΣ	Ο Βλαντίμιρ Πούτιν 	https://www.news247.gr/img/7971/9572630/511000/w660/660/putin.jpg	2022-04-11 18:03	Ο επικεφαλής τους ιστότοπου ερευνητικής δημοσιογραφίας Bellingcat Χρίστο Γκρόζεφ ανέφερε ότι έγινε μια μεγάλη εκκαθάριση στην Ομοσπονδιακή Υπηρεσία Ασφαλείας (FSB) με εντολή του Ρώσου προέδρου Βλαντίμιρ Πούτιν. Σύμφωνα με τις πληροφορίες του Γκρόζεφ, θύματα της εκκαθάρισης υπήρξαν 150 αξιωματικοί της 5ης υπηρεσίας, που ασχολούνταν με το «ουκρανικό ζήτημα». Σύμφωνα με το ΑΠΕ-ΜΠΕ, ο πρώην επικεφαλής της 5ης υπηρεσίας της FSB αντισυνταγματάρχης Σεργκέι Μπεσέντα ήδη έχει συλληφθεί. Ακολουθήστε το News247.gr στο Google News και μάθετε πρώτοι όλες τις ειδήσεις	news247
196	Γαλλία: Τα εκατομμύρια του Πούτιν στην Λεπέν το 2014 δεν έχουν ξεχαστεί 	Η Μαρίν Λεπέν και να ήθελε δεν μπορεί να αποκρύψει τις σχέσεις της με το καθεστώς Πούτιν που έφτασαν στο σημείο της γενναίας οικονομικής βοήθειας. 	                        ΚΟΣΜΟΣ	Λεπέν και Πούτιν σε παλαιότερες ευτυχισμένες στιγμές 	https://www.news247.gr/img/9874/9592351/291000/w660/660/lepenpoutin1.jpg	2022-04-11 11:42	"Τους τελευταίους μήνες, και ιδιαίτερα μετά τη ρωσική εισβολή στην Ουκρανία στις 24 Φεβρουαρίου η Μαρίν Λεπέν κρατά αποστάσεις, σαφείς θα έλεγε κανείς, από τον Βλαντίμιρ Πούτιν και τις τακτικές του. Καταδίκασε την εισβολή συντασσόμενη με την γενικότερη δυτική στάση και φυσικά τη στάση του προέδρου της Γαλλίας Εμανουέλ Μακρόν. Ωστόσο, τα πράγματα δεν ήταν πάντα έτσι, για την ακρίβεια, όπως έχει καταγραφεί από σειρά ρεπορτάζ μεγάλων ευρωπαϊκών ΜΜΕ, οι σχέσεις της Λεπέν με τον Πούτιν ήταν σχεδόν ειδυλλιακές και περνούσαν από τους πάντα ευχάριστους αλλά όχι και απολύτως ασφαλείς δρόμους του χρήματος. Ο λόγος είναι πολύ απλός. Σύμφωνα με το BBC, το κόμμα της κυρίας Λεπέν, το εθνικό μέτωπο, είχε αποκλειστεί από τραπεζική χρηματοδότηση στη Γαλλία λόγω των ακραίων ρατσιστικών θέσεων που εξέφραζε (δεν είχε αγαπήσει ακόμα το mainstream η Λεπέν το 2014). Στην προσπάθειά της να χρηματοδοτήσει το κόμμα της, η Γαλλίδα πολιτικός κοίταξε προς τη Μόσχα και ο Πούτιν φαίνεται ότι ανταποκρίθηκε. Στους λογαριασμούς του ""Εθνικού Μετώπου"" μπήκαν σχεδόν 11 εκατομμύρια ευρώ μέσω της ""First Chech Russian Bank"" η οποία φέρεται να έχει στενές σχέσεις με το Κρεμλίνο και με το σύστημα Πούτιν. 11εκ είναι ένα διόλου ευκαταφρόνητο ποσό. Στο μεταξύ είχαν απορριφθεί ιδέες για χρηματοδότηση είοτε από το Αμπου Ντάμπι είτε από το Ιράν. Η προσάρτηση της Κριμαίας Το ρωσικό δάνειο έπιασε τόπο μερικούς μήνες μετά. Η Μαρίν Λεπέν δεν βρήκε τίποτα περίεργο στην προσάρτηση της Κριμαίας από τη Ρωσία την οποία και χαιρέτησε σε αντίθεση με το σύνολο της Δύσης (αλλά και της ηγεσίας της Γαλλίας) που φυσικά καταδίκασαν την ενέργεια της Τουρκίας κόντρα στην Ουκρανία. Εν τω μεταξύ, μία εβδομάδα πριν από τις εφετινές εκλογές, ρεπορτάζ που είδαν το φως της δημοσιότητας ανέφεραν ότι η κα Λεπέν είχε κάνει αίτηση για νέο δάνειο από τη Ρωσία το 2016, ένα χρόνο πριν από τις εκλογές του 2017 όταν και έφτασε στο δεύτερο γύρο για να χάσει (εύκολα) από τον Εμανουέλ Μακρόν. Τώρα, στο πλαίσιο της mainstream προσέγγισής της και αφού ο Μακρόν έπαιξε πολλές φορές το χαρτί της ρωσικής ανάμιξης στις γαλλικές εκλογές, η Μαρίν Λεπέν κάνει ότι δεν θυμάται. Ομως η ιστορία έχει ήδη γράψει. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
197	Times: Σουηδία και Φινλανδία στο ΝΑΤΟ από το καλοκαίρι 	Αυτό που ήθελε να αποφύγει πάση θυσία η Ρωσία, τελικά θα το υποστεί όπως αναφέρει ρεπορτάζ των Times του Λονδίνου. 	                        ΚΟΣΜΟΣ	Σημαία του ΝΑΤΟ	https://www.news247.gr/img/6311/9397923/838000/w660/660/nato.jpg	2022-04-11 07:19	"Ο πρόεδρος της Ρωσίας Βλαντίμιρ Πούτιν διέπραξε «τεράστια στρατηγική γκάφα» εξαπολύοντας τον πόλεμο στην Ουκρανία, καθώς η Φινλανδία και η Σουηδία οδεύουν να ενταχθούν στο NATO το καλοκαίρι, αναφέρει δημοσίευμα της εφημερίδας ""The Times"", που επικαλείται αμερικανούς αξιωματούχους χωρίς να τους κατονομάζει. Οπως αναφέρει το ΑΠΕ-ΜΠΕ, οι αξιωματούχοι των ΗΠΑ τόνισαν στη βρετανική εφημερίδα ότι η ένταξη των δύο σκανδιναβικών χωρών στη συμμαχία ήταν «το θέμα συζήτησης» και «πολλών συναντήσεων» μεταξύ υπουργών Εξωτερικών χωρών του Οργανισμού του Συμφώνου του Βόρειου Ατλαντικού την περασμένη εβδομάδα, στην οποία πήραν μέρος Στοκχόλμη και Ελσίνκι, κατά τους Τάιμς. Ακολουθήστε το News247.gr στο Google News και μάθετε πρώτοι όλες τις ειδήσεις"	news247
198	Ο Μακρόν τη σκαπούλαρε, η Λεπέν παραμονεύει…	"Ο Γιώργος Καρελιάς γράφει για τον ""πιο δραστήριο ευρωπαίο ηγέτη"" και το ""φόβο της Λεπέν που θα πλανιέται πάνω από την Ευρώπη μέχρι και τη μεθεπόμενη Κυριακή""."	                        ΓΝΩΜΕΣ	Μακρόν και Λεπέν	https://www.news247.gr/img/5907/9590138/650000/w660/660/lepen-macron.jpg	2022-04-11 06:08	Στις αρχές Μαρτίου, λίγες μέρες μετά την εισβολή της Ρωσίας στην Ουκρανία, η πολιτική κατάσταση στη Γαλλία ήταν ανέφελη για τον πρόεδρο Μακρόν. Τίποτα δεν προμήνυε το προεκλογικό θρίλερ των τελευταίων ημερών. Ο «κανόνας» που λέει ότι οι κρίσεις (εν προκειμένω ο πόλεμος) ενισχύει τις κυβερνήσεις και τους ηγέτες τους φαινόταν τότε να επαληθεύεται. Στις αρχές Μαρτίου δημοσκόπηση της εταιρείας Harris Interractive έδειχνε ότι ο Μακρόν στον πρώτο γύρο θα έπαιρνε 27%, δέκα μονάδες περισσότερες από την Μαρίν Λεπέν. Λίγες μέρες αργότερα άλλη δημοσκόπηση έδειχνε ότι ο Μακρόν διεύρυνε το προβάδισμά του (30% έναντι 18% της Λεπέν) και θα κέρδιζε με άνεση στο δεύτερο γύρο. Μέσα σε λιγότερο από ένα μήνα η διαφορά, στην κάλπη πλέον, έπεσε κάτω από το μισό και ο φόβος για το ενδεχόμενο η Γαλλία να πέσει σε ακροδεξιά χέρια δεν είναι καθόλου αμελητέος. Στην περίπτωση των γαλλικών εκλογών διαψεύδεται ότι ο πόλεμος ευνοεί οπωσδήποτε αυτόν που έχει τη εξουσία. Ο Μακρόν ήταν ο πιο δραστήριος ευρωπαίος ηγέτης. Μιλούσε μέρα παρά μέρα με τον Πούτιν, έδειξε αποφασιστικότητα στην επιβολή των κυρώσεων εναντίον της Ρωσίας, οι επικοινωνιολόγοι του διοχέτευαν στα μέσα ενημέρωσης φωτογραφίες του, στις οποίες ήταν αξύριστος, φορούσε τζιν παντελόνι και φούτερ. Τότε η νέα νίκη του φαινόταν εύκολη. Όμως, η νίκη του στον πρώτο γύρο είναι πύρρειος, αν συνυπολογίσουμε ότι η Λεπέν είναι ένα φθαρμένο πολιτικό πρόσωπο, αφού έχει αποτύχει στις δύο προηγούμενες εκλογικές αναμετρήσεις το 2012 και το 2017 και έχει ανακοινώσει ότι, αν αποτύχει και τώρα, θα αποσυρθεί. Παρά το χτεσινό προβάδισμα του Μακρόν, οι προβλέψεις για το δεύτερο γύρο είναι επισφαλείς, όλα θεωρούνται πιθανά. Γιατί, άραγε, συμβαίνει αυτό; Εγιναν οι Γάλλοι «λαϊκιστές» και γοητεύθηκαν από την ακροδεξιά; Πρόκειται, ασφαλώς, για επιπόλαιη εξήγηση, που ευδοκιμεί και σε ελληνικές πολιτικές δυνάμεις. Όμως, η κατηγορηματική δήλωση του αριστερού υποψηφίου Μελανσόν (πήρε 20%) εναντίον της Λεπέν διαλύει τέτοιους μύθους και αποτελεί την πιο μεγάλη ελπίδα για την οριστική ήττα της ακροδεξιάς σε 15 μέρες. Οι αιτίες γι’ αυτό που συμβαίνει και στη Γαλλία και οδηγεί εκατομμύρια ψηφοφόρους στην κάλπη της ακροδεξιάς είναι συγκεκριμένες. Με δυο λέξεις είναι η πολιτική του Μακρόν, η οποία έχει οδηγήσει πολυπληθή στρώματα της κοινωνίας σε δύσκολη θέση και άλλα σε αδιέξοδο. Δεν είναι τυχαίο-και φυσικά καθόλου λαϊκιστικό- που ο Μακρόν αποκαλείται πρόεδρος των πλουσίων. Αλλωστε, τα τελευταία χρόνια ο Μακρόν, που προέρχεται από το παλιό σοσιαλιστικό κόμμα, ήρθε πολύ κοντά στις αντιμεταναστευτικές θέσεις της Λεπέν. Είναι όντως απογοητευτικό στο δεύτερο γύρο των γαλλικών εκλογών να αναμετρώνται ο, τύποις κεντρώος αλλά ουσιαστικά δεξιός, Μακρόν και η ακροδεξιά Λεπέν, όπως έγραψε στην εφημερίδα «Le Monde» ο γνωστός οικονομολόγος Τομά Πικετί. Και είναι διπλά απογοητευτικό που ο άλλοτε σοσιαλιστής Μακρόν χάρισε στην Λεπέν την υπεράσπιση των φτωχότερων κοινωνικών στρωμάτων. Τα στρώματα αυτά είδαν τα εισοδήματά τους να μειώνονται τα τελευταία χρόνια. Επιπλέον, τους τελευταίους μήνες και ιδιαίτερα μετά το ξέσπασμα του πολέμου στην Ουκρανία και άλλα στρώματα, που στην Ελλάδα θα αποκαλούνταν «μεσαία», υπέστησαν την έκρηξη των ανατιμήσεων στην ενέργεια, αλλά και σε άλλα είδη καθημερινής χρήσης. Με λίγα λόγια όλο και περισσότεροι άνθρωποι βλέπουν το βιοτικό τους επίπεδο να χειροτερεύει και το μέλλον τους επισφαλές. Και μπορεί ο Πούτιν να έχει σημαντικό μερίδιο ευθύνης για την τωρινή ακρίβεια, αλλά οι Γάλλοι χτες και-γιατί όχι;- οι Ελληνες ψηφοφόροι αύριο δεν(θα) μπορούν να τιμωρήσουν τον Πούτιν. Οι Γάλλοι προειδοποίησαν τον Μακρόν και μέχρι τη μεθεπόμενη Κυριακή ο φόβος της Λεπέν θα πλανιέται πάνω από την Ευρώπη. Οσοι αγνοούν τις προειδοποιήσεις, καταφεύγοντας σε επιπόλαιες και πολιτικά μυωπικές εξηγήσεις, είναι καταδικασμένοι να υποστούν την ανάλογη τιμωρία… Ακολουθήστε το News247.gr στο Google News και μάθετε πρώτοι όλες τις ειδήσεις	                    Γιώργος Καρελιάς
199	Αυστρία: Συνάντηση Νεχάμερ - Πούτιν τη Δευτέρα	Ο καγκελάριος της Αυστρίας θα γίνει ο πρώτος Ευρωπαίος ηγέτης που συναντά τον Πούτιν μετά την εισβολή της Ρωσίας στην Ουκρανία.	                        ΚΟΣΜΟΣ	 Αυστριακός καγκελάριος Καρλ Νεχάμερ	https://www.news247.gr/img/2532/9591653/914000/w660/660/untitled_2.jpg	2022-04-10 21:49	"Ο Αυστριακός καγκελάριος Καρλ Νεχάμερ θα γίνει ο πρώτος Ευρωπαίος ηγέτης που θα συναντήσει τον πρόεδρο Βλαντίμιρ Πούτιν στη Μόσχα αύριο, Δευτέρα, μετά την έναρξη της ρωσικής εισβολής στην Ουκρανία στις 24 Φεβρουαρίου, ανακοίνωσε σήμερα η ομοσπονδιακή καγκελαρία στη Βιέννη. ""Πηγαίνει εκεί έχοντας ενημερώσει το Βερολίνο, τις Βρυξέλλες και τον Ουκρανό πρόεδρο Βολοντίμιρ Ζελένσκι"" για να ενθαρρύνει τον διάλογο, διευκρίνισε εκπρόσωπος του καγκελαρίου, ο οποίος ήταν στην Ουκρανία χθες, Σάββατο και συνάντησε τον πρόεδρο Ζελένσκι. Ο τελευταίος, κατά την κοινή συνέντευξη Τύπου που παραχώρησε με τον Αυστριακό καγκελάριο ξεκαθάρισε πως ""η Ουκρανία έλεγε πάντα πως είναι έτοιμη για διαπραγματεύσεις και πως αναζητεί κάθε πιθανότητα για να σταματήσει ο πόλεμος"". Ακολουθήστε το News247.gr στο Google News και μάθετε πρώτοι όλες τις ειδήσεις"	news247
